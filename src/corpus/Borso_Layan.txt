AZ ESŐ
	Magányos lépteim visszhangoztak a zuhogó esőben. A nap már lenyugodott a kis városka fölött, s hogy én mit kerestem a lámpák fényében, már nem emlékszem. Fázósan összehúztam magamon a kabátomat, bár tudtam, a szövet nem ér semmit az eső ellen, és a hideggel sem vehette fel a harcot, hiszen már átázott. 
	Így hát dideregve, csurom vizesen bandukoltam tovább, s reméltem, hogy alábbhagy az eső. Persze ez hiú ábránd volt csupán, hisz már három hete megállás nélkül esett... Eddig ugyan csak alig szemerkélt, az ember szinte meg sem érezte, de ezen a délutánon rákezdte, s estére már rengeteg tócsa tarkította a macskaköves utat. Kopp… kopp... kopp... Óvatosan kerülgettem a pocsolyákat. Placcs... Nem teljes sikerrel. 
	Tulajdonképpen nem sok maradt meg bennem erről az estéről, csupán az ének, amit akkor hallottam életemben először. Még ma is el tudnám énekelni, minden hangjára emlékszem, pedig nem tegnap történt. De ez nem csoda, hisz akkor kezdődött számomra minden... Az az én kalandom kezdete.
	A hang halk volt, de átható, őszinte, és nyugtató. Anyám mesélte, hogy az erdei lények énekelnek így, ezért az erdő felé vettem az irányt. Addig a pillanatig nem láttam erdei lényt. Teljesen olyan volt, mint egy ember, talán a füle egy árnyalatnyival hegyesebb lehetett, mint az enyém. A fák félig eltakarták kecses alakját, de hosszú, vörös haja kirítt a komor, sötét erdőből. Gyönyörű volt. Hangja mint a patakok csobogása, a madarak csivitelése, a levelek susogása. Szeme mély volt és tiszta, kék színben ragyogott. Mosolygott.
	A dallam ide-oda csapongott, szárnyalt, mint egy madár, és legszívesebben én is vele szárnyaltam volna. Nem szólt semmit, csak intett, hogy kövessem. A dal még magasabbra reppent, és szinte önkéntelenül is megindultak a lábaim, de végül mégsem követtem a titokzatos alakot. Megtorpantam és megráztam a fejem, lassan, puhán, mintha mgam sem hinném el, mit teszek. Az erdei lény dacosan hátravetette vörös hajzuhatagát, majd beleolvadt az őt körülvevő erdőbe. Nem örült neki, hogy nem mentem vele.
	És hogy miért nem? Nos, nem tudom. Talán nem bíztam benne, talán féltem, nem olyan barátságos, mint amilyennek mutatja magát. Talán tudtam, nem mehetek el bárkivel, hisz háború van, s nem tudom, egy oldalon harcolunk-e. Lényeg, hogy nem mentem utána. Talán, ha vele megyek, az életem más fordulatot vesz. Talán soha nem kerülök oda, ahol megismertem a félelmet... Talán mégis.
	Ohh, igen, a háború... Már eddig is apám életét követelte, s persze még sok más, fontosabb, vagy éppen jobb emberét. Nem, apa nem volt jó ember. Jó dolgokat tett és jól bánt az emberekkel, de nem volt különösebben jó ember. És lehet, hogy kemény így gondolni egy halottra, de ha másképp gondolnék rá, nem lenne erőm felkelni reggelente, lezuhanyozni, és elkezdeni a napot.
	Már két éve csak azt hallom, "az ellenállásunk gyengül, és amúgy is egyszer muszáj lesz megadnunk magunkat". Ők erősebbek nálunk. Többen vannak. Jobban szervezettek. Messziről, a tengeren túlról jöttek. A városban nincs ember, akinek egyetlen szerettét sem ölték meg. A kibővített temető telis teli volt friss sírhantokkal.
	Igen, a gyász közeli ismerős volt számomra, ám félni sosem féltem. Két éve apát megölték, és a bátyánk nem sokkal később eltűnt. A faluban azt suttogták, megszökött, mások úgy válik, elvitték, vagy akár meg is halt. Így hát már csak hárman maradtunk. Anyám, az ikertestvérem, és én. Nem hagyhattam őket cserben.
	Apa temetésére alig emlékszem, de még mindig féltve őrzöm az ott kapott levelet, amit ő írt, még a halála előtt. Csak egy-két mondat állt benne: Nehéz örökséget hagytam rátok. Sajnálom. De ne feledd, valahol az égen van egy fényes csillag; az a te csillagod. Kövesd a sorsod, és higgy bennem! Szeretlek. Soha nem felejtem, mennyire csalódott voltam, amikor megkaptam. Bátyámnak egy egész regényt írt, de nekem ezzel a pár sorral akarta kiszúrni a szemem. Azóta tudom, hogy bátyám levelében a háborúról írt, és a küldetését adta át neki. Azt hiszem, jól jártam a magam nyúlfarknyi levelével.
	Az egész temetésben, az egész gyászban anyám bánata volt a legszörnyűbb. Napokig nem evett, nem szólt. Aztán egy éjszaka éneket hallottam a szobája felől. Másnap reggel élénk és nyugodt volt.
	S hogy miért is van ez az értelmetlen, véres háború? A hatalomért... Mint mindig. A királyunkat három éve meggyilkolták... Volt örököse, egy fiú, csupán tizenhat éves. Őt elfogták. A Királyság szétesőben van, a hatalmi harcok a trón körül nem csitulnak, az emberek pedig félnek. Csak kevesen maradtunk a király oldalán, de mi kitartunk a király mellett. És ránk vár a feladat, hogy felkutassuk az elveszett herceget. Pontosabban apa, majd később Leo, a bátyám küldetése volt ez.
	Az eső kitartóan esett tovább, miközben gondolataim elkalandoztak. Vajon hol jár az örökös? Még mindig fogságban van, vagy már megszökött, s most bujkál valahol? És mit keresett itt az erdei lény? Ilyen távol az ő kis birodalmuktól... Bevallom, mindig is érdekeltek az erdei lények. Testvéremet inkább a hartok, egy másik népcsoport izgatta, akik az erdő doktorainak hírében állnak, s akik, ha a legenda nem hazudik, beszélik az állatok nyelvét. Az erdei lények viszont át tudnak változni egy állattá, s hívni is tudják azt, ha minden igaz. Tulajdonképpen nem értem, miért épp erdei lényeknek hívjuk őket, jóllehet, soha nem távolodnak el nagyon az erdőtől. 
	Annak idején a király szövetségesei, így mostanában nagyon ritkán látni őket... Bár korábban sem voltak mindennapi jelenségek, most egyenesen bujkálnak. Meg tudom érteni őket. Manapság már veszélyes dolog a király szövetségesének lenni, de hiszem, hogy ezek az idők változóban vannak. 
	Pár utcával és rengeteg pocsolyával később megpillantottam a házunkat. Az út végén magasodott, valamivel távolabb a többitől. Mintha nem bízna bennük. Valahol a családom is ilyen volt. Sosem voltak közeli barátaink, nem játszottunk délutánonként, iskola után a többiekkel. Sosem hógolyóztunk együtt más gyerekekkel, sosem ugrottak fel hozzánk mások teára. Sem a háború előtt, sem most.
	Ahogy egyre közelebb értem, úgy fogytak el a macskakövek a lábam alól, s egy idő után már a sárban gyalogoltam. Felnézve a lámpák fényében egészen ódonnak és rémisztőnek tűnt, amolyan elvarázsolt helynek. De mindig is ez a ház volt a mi kis fészkünk. A mi kis korántsem-tökéletes családunk kuckója. Ez valahogy elűzte zavaros gondolataimat.
	Fellépdeltem a pár lépcsőfokon, ami az ajtótól elválasztott, majd felemeltem a kezem, hogy kopogjak. Ebben a pillanatban feltárult az ajtó, és Lena, az én drága nővérem ugrott a nyakamba. Akkor még egyikünk sem sejtette, hogy azon az éjszakán megváltozik a sorsunk.

***
	Fények hosszú sora kanyargott alattam, kirajzolva a város utcáit. A lámpák fénye néha meg-megremegett, ahogy a vezetékek megadták magukat a végtelen víznek. Hatalmas cseppekben zuhogott az eső, ezernyi pocsolyával tarkítva a macskaköves utakat. A nedves kövek homályos tükörként verték vissza a lámpák fényét - olyan volt, mintha folyók hálózták volna be a várost.
	Az ablakom párkányán kucorogtam, párnák között, állig betakarózva, kezemben egy bögre gőzölgő teával. Mindig is szerettem az esőt - főleg így, az ablak mögül. A nővéremmel, Larával ellentétben, nekem eszembe sem jutna kiszaladni az esőbe, vagy a pocsolyákban játszani. Igaz, sok tekintetben mások vagyunk a testvéremmel. Ő sokkal bátrabb, mindig feltalálja magát, mindig tettre kész és persze általában be nem áll a szája. Én inkább álmodozom egy félreeső, magányos sarokban, meghúzom magam és csöndben maradok. Apa mindig azt mondta, én olyan vagyok, mint a tenger, Lara pedig inkább valami tornádóra hasonlít.

	Apám... Őt már elragadták a csillagok, ahogy errefelé mondják. Lara egész jól viselte, engem azonban teljesen letaglózott a hír. Ha nincs Lara... de volt, így a család átvészelte.
	Emlékszem, akkor is ilyen borongós, esős nap volt. Apa már jópár napja nem ért haza, de ez nem lepett meg senkit, tudtuk, valamilyen küldetésre megy ilyenkor. Én, mint ilyenkor mindig, az ablakban ültem, amikor egy fekete kabátos idegen kopogtatott az ajtónkon. Emlékszem, szimpatikusnak találtam. Anya felküldött minket a szobánkba – Larát, Leót és engem. Aztán feljött utánunk ő is. Halottsápadt volt. Leült az ágyam végébe, egyenként a szemünkbe nézett, majd elmondta.
	Még ma is könny szökik a szemembe, ha erre gondolok. Ráadásul pár hónappal ezután a bátyánk is eltűnt. Ez talán Larát érintette mélyebben, de legalábbis az ő gyásza látványosabb volt. Én már nemigen süllyedhettem mélyebbre, neki viszont eltűnt az, aki egészen addig tartotta benne a lelket. Apám mindannyiunknak írt egy-egy levelet halála előtt. Az enyémben ez állt:  Higgy benne, és meglátod a csillagot! Bízz bennem, és a testvéreidben, főként Laraban. Őrizd meg az emlékemet, soha ne felejts el. Szomorú, ha elfelejtjük a szeretteinket. Nyisd ki a szemed, hogy láss, ne csak nézz, hogy megnyugodj, és ne félj...
	Lehunytam a szemem, sóhajtottam, majd ismét kinyitottam. Legnagyobb megdöbbenésemre egy farkast pillantottam meg a lámpafényében. Bundája egészen rátapadt vézna alakjára, annyira átázott. Az erdőben máskor is láttam már farkast, de ennyire közel még nem merészkedtek hozzánk, emberekhez.
	A legmegdöbbentőbb azonban nem ez volt, hanem az, hogy a farkas, egy közönséges farkas egyenesen az én szemembe nézett. Mikor megbizonyosodott róla, hogy figyelem, az erdő felé nézett, majd vissza, rám. Mintha azt akarná, hogy menjek oda. Én is az erdő felé emeltem tekintetemet, s egy pillanatig mintha láttam volna valamit, talán egy kis kék csillámlást. Mint amikor egy ember gyorsan eltűnik a fák között, de a ruhája szegélye még meglibben. Mire visszanéztem a lámpa fénykörébe, a farkas már nem volt ott.
	Lassan felálltam, és leültem az ágyamra. Végiggondoltam, amit a világunkról tudtam... s ez nem volt kevés.
	Nálunk öt népcsoport van: a hartok, akik az állatok nyelvén beszélnek, az erdei lények, akik át tudnak alakulni egy-egy állattá, a ksetrék, akik az árnyékban élnek, a hajnaliak, akik csak napkeltekor láthatóak, és persze mi, emberek, a feltalálók. Minden népcsoportnak van egy-egy istene, aki a népének sorsáért felelős. Vallásunk szerint minden lénynek, legyen az ember, hart, erdei lény, hajnali, vagy ksetre, van egy saját csillaga, ahová halálunk után kerülünk.
	Az emberek, ahová én is tartozom, egytől egyig gondolkodó, feltaláló alakok. Az aurájuk épp ezért halovány: minden energiájuk az ötletekben nyilvánul meg. Mint minden népnek, nekünk is van egy színünk, ami a nemzetünket jellemzi. Ez nálunk a fehér: a tiszta lap színe. Talán az emberek az egyetlen nép, akik szinte bármit képesek megtanulni, a fehér szín is ezt jelképezi. Mi nagyjából kétezer embert számlálunk, ezzel a számmal magasan létszámfölényben vagyunk.
	A hajnaliak békés népek, akik a hegyekben élnek. Az nem teljesen igaz, hogy csak hajnalban látni őket, de főképp valóban akkortájt mutatják meg magukat. Ők tudnak repülni – nem tudni hogyan, ezt saját titkuknak tekintik. Van, aki szerint szárnyuk van, de mások, akik már láttak hajnalit, ezt cáfolják. Külsőre hasonlóak az emberekhez, de bőrük szürkés, szemük pedig aránytalanul nagy. Az ő színüknek a sárgát tartják, ki tudja, miért. Talán mert az könnyed, légies, mint a hajnaliak. Ők kb. öt-hatszázan vannak és egyetlen hegységben élnek mindannyian.
	A ksetrék velük szemben harcos népek, akik aktívan kiveszik a részüket minden háborúból. A mostaniból azonban kimaradtak, úgy gondolták, ez nem nekik való, hisz semmi érdekeltségük nincs benne. Kiváló harcosok, erősek, kitartóak, és olyan villámgyorsak, hogy mozdulataikat szinte alig látni. Innen ered az elképzelés, hogy az árnyékban élnek, mert nem lehet észrevenni, mikor értek az ember elé, s a tudatlan népek azt hiszik, az árnyékvilágból jöttek. Általában kard, vagy puszta ököl a fegyverük, de nem vetnek meg semmilyen más közelharci fegyvert sem. Kinézetük szintén nem üt el az emberétől, ám hajuk minden esetben lángoló vörös. Épp ezért az ő színük a harcias, vad vörös. Ők a perzselő puszták lakói, s olyan hétszáz körül vannak.
	Az erdei lények alapból békés teremtmények, ám ha védekezni kell, vagy bármi egyéb nyomós okuk van a harcra, tudnak küzdeni. Félelmetesen jó íjászok hírében állnak, s ez nem tévedés. Bármilyen távolról, bármilyen célpontot eltalálnak, legyen az apró vagy nagy, mozgó vagy mozdulatlan. Ők át tudnak változni egy-egy általuk kiválasztott állattá, s ha arra van szükség, az illető állatot hívni is tudják. Az erdőben élnek, de nem függenek tőle. A zöldet tartják a saját színüknek, mert az élénk és vidám. Az erdők, amikben laknak, nincsenek egymástól túl távol. Asinoroban kb. háromszáz erdei lény él, míg a másik erdőben kétszáz körül van a létszám.
	Testvéreik, a hartok sem vérengző vadállatok, de az erdei lényekhez hasonlóan ők is tudnak küzdeni, ha kell. Ők inkább a kardozásban jeleskednek, de nem erről híresek. Ők az erdő orvosai, bármilyen sebet meg tudnak gyógyítani, bármilyen mély, vagy gennyes is az. Az erdő fáinak ágait vissza tudják növeszteni, az állatok sebeit el tudják látni úgy, hogy az pár óra múlva már nem is látszik. De a legkülönlegesebb tudományuk az, hogy beszélik az állatok nyelvét. Ők függenek az erdőtől, gyógyító képességeik csak ott érvényesülnek, s az állatok nyelvét ugyan bárhol beszélik, az állatok a jelenlétüket csak akkor észlelik, ha jelen van egy bizonyos energia, ami viszont csak az erdőben létezik. Az övék a kék szín, ami biztonságot teremt, megnyugtat. Ők vannak talán a legkevesebben: alig négyszázan, összesen. A hartok viszont egy erdőn belül élnek, egy nagy táborban, ami ritkán költözik, csak akkor, ha nincs más lehetőség.
	Ez lesz az! A hartok tudnak az állatok nyelvén beszélni, tehát odaküldhettek egy farkast a lámpa alá. És a kék villanás is stimmel, mert mikor megláttam, meg kellett szakítania a kapcsolatot a farkassal, aki követte az ösztöneit és elmenekült.
	Nem töprenghettem túl sokat, mert megéreztem testvérem közelségét. Elébe siettem, hogy minél hamarabb beszélhessünk. Akkor még egyikünk sem sejtette, hogy azon az éjszakán megváltozik a sorsunk.
***
HARTOK ÉS ERDEI LÉNYEK
	A ház csöndbe burkolózott. Lenával rengeteget beszéltünk, megtárgyaltuk az eseményeket. Nem tudtam aludni. Hiába néztem a csillagokat, találgattam, melyik lehet apámé, de nem tudtam elaludni. Gondoltam, sétálok egyet az éjszakai utcán. Halkan felöltöztem, és kiléptem az éjszakába. 
	Arcomat megcsapta a hűvös levegő, és ez segített tisztázni a gondolataimat. Lábam az ismerős macskakövekeveket taposta. A lámpa fénye megvilágította utamat, a levegő pedig felfrissített. Az eső már nem esett, s a hold jóságosan nézett le rám a felhők sötét függönyei közül. Lassan az erdő felé vettem az irányt. Valami zöld fényt pillantottam meg arrafelé, de a mai napon történtek után már szinte semmin nem csodálkoztam. Mikor közelebb értem, láttam, hogy egy fénykör az, közepén pedig... semmi. Szó szerint. Közelebb léptem. Közelebb, s még közelebb. Már a kör szélén jártam. Még egy lépés. Beléptem a fénykörbe.
	Először semmi nem történt, de kis idő elteltével egyre erősebb lett a fény. Végül szemem már nem bírta tovább, így lehunytam. Rántást éreztem, majd mikor kinyitottam a szemem, egy erdő közepén találtam magam. Na, nem annak az erdőnek a közepén, ahonnan elindultam, mert azt jól ismertem. Idegen, vad szépségű erdő volt ez, ráadásul ebben az erdőben, az otthonival ellentétben tavasz volt. Mikor jobban körülnéztem, láttam, hogy körülöttem emberek állnak... Nem is! Erdei lények! Egy nő, aki a vezetőjüknek nézett ki, előrelépett.
***
	Megéreztem, hogy Lara nem tud aludni. Én magam nagyon fáradt voltam, de valami nekem sem hagyott nyugtot. Hallottam, ahogy Lara lemegy a lépcsőn, majd kinyitja a bejárati ajtót. Gondoltam, kimegy rendezni a gondolatait. Ám az a valami, ami nem engedett aludni, azt követelte, hogy menjek utána. Eleget tettem neki. Valami oknál fogva az erdő felé vettem az utam. 
	Ott egy zöld, egyre erősödő fénykör közepén állt Lara, s mikor fáradtan lehunytam a szemem, eltűnt. Mintha ott sem lett volna! Legalábbis Lara, mert a fénykör továbbra is ott ragyogott, immár kéken. Közelebb mentem. 
	Felnéztem a csillagokra, majd én is beléptem a fénykörbe. Ismét egyre erősödött a világosság, majd mikor már nem bírtam tovább, s lehunytam szemem, megszűnt. Én pedig ott találtam magam egy erdő közepén. Körülöttem sötét alakok voltak, akik mind egyre közelebb jöttek. Mikor kiértek az árnyékból, kissé megnyugodtam. hartok voltak. A vezetőjük, egy szimpatikus, fekete kabátos, ismerősnek tűnő alak előrelépett.
***
	– Már vártunk, Lara – szólt az erdei lények vezetője.
	– Hogy-hogy vártatok? És honnan tudod a nevemet? Hogy kerültem ide? – rengeteg kérdésem volt, de a vezető csak intett, hogy kövessem. A tisztás szélére vezetett, mahd leültetett magával szemben.
	– Lara, gondolom, tudod, kik vagyunk? – mikor bólintottam, folytatta. – A mi feladatunk, hogy megtanítsunk téged harcolni, és mindenre, amit tudunk. Sokan közülünk nem nézik jó szemmel, hogy egy idegennek áruljuk el nemzetünk titkait, de majd ők is megbékélnek, és a háborúra való tekintettel kivételt kell tennünk veled.
	– De miért pont engem? – kérdeztem, mert még mindig nem értettem, hogy kerültem ide.
	– Mert a jóslat szerint csak az emberek két lánya vezetésével találjuk meg a jogos trónörököst, és foglalhatjuk vissza a várat. Mi, erdei lények, és a hartok elvállaltuk, hogy kiképzünk titeket. Testvéred már a hartok közt van, őt ők fogják kiképezni. A bátyádat elfogták, pedig már megtalálta a herceget. A trónörökös most szökésben van, de a bátyád nem tudott megmenekülni... Tudomásunk szerint még él, de... Ki tudja, meddig? Sajnálom. Édesanyádnak elmondtunk mindent, eleve is jóban voltunk vele, főleg a gyásza után, ezért a helyzethez képest könnyen belement. Nem mondom, hogy könnyű kiképzés vár rád. De megtanítunk mindenre, s ez nem kevés. Megtanítunk az íj használatára, lovagolni úgy, ahogy senki más, olvasni a nyomokból, elrejtőzni, és, ami a legfontosabb: megtanítunk állattá válni.
	A vezető, miután befejezte a beszédet, elküldött aludni, kipihenni a napom fáradalmait, ahogy ő mondta. Ahogy a levelekből rakott ágyon feküdtem, s néztem a csillagokat – mert szabad ég alatt aludtunk –, eszembe jutott Lena. Ő vajon tudja, amit én tudok? Éreztem, ő sem tud aludni, tudtam, hogy hozzám hasonlóan ő is zavarodott. Azt viszont nem tudtam hol van, s mikor látom legközelebb?
	Másnap hajnalban keltettek. Csak ekkor láttam, hogy ugyan most mindenki a szabad ég alatt aludt, a rét szélén faházak kis csoportja van. Kérdésemre elmondták, hogy ott alszanak télen, illetve, ha rossz idő van. Könnyed reggeli után kiosztottak nekem egy mestert, egy nálamnál nem sokkal idősebb fiút. Fekete haja, és kék szeme volt. A kedvenc párosításom. Magasabb volt nálam, és sokkal erősebb. Mondjuk, ez nem ért meglepetésként. Köszönt, de a nevét nem mondta meg.
	Megmutatta az íjakat, s kérte, hogy válasszak. Gyönyörű fegyverek voltak. Volt ott hosszú, messzire vivő íj, rövid, de feszes idegű, s amikor rákérdeztem, hogy pontosan mi alapján válasszak, mesterem csak annyit mondott, azt válaszd, amelyik hív. Próbáltam meghallgatni a kecses ívben hajló íjak szavát, ám nem tudtam, mire kéne figyelnem. Végül megéreztem. Egy közepes méretű, gyalogosoknak, és lovasoknak is egyaránt használható, sötét fájú íj vonzott engem. Azt választottam. 
	Kérésemre a fiú is megmutatta a sajátját. Egy hosszúíj volt az, magasabb, mint én, de még nála is magasabb, kecses ívű, de egyszerű, halálos fegyver. A markolat része liánokkal volt betekerve, épp, mint az enyém, s mesteremen egy bőr alkarvédő volt. Nekem is adott egyet, majd elvezetett az erdő egy távolabbi részébe, s biztatott, próbáljam ki az íjamat. 
	Először a sajátját nyújtotta, mondván, jó tudni, milyen olyan íjjal lőni, amelyet nem érzel a sajátodnak. Az ideget alig tudtam kifeszíteni, de a fiú csak nevetett erőfeszítéseimen, majd kézbe vette, megmutatta, hogyan kell, s olyan játszi könnyedséggel lőtt ki egy nyílvesszőt, mintha mindig is ezt csinálta volna. Lehet, hogy tényleg ezt csinálta. Én is megpróbáltam. 
	Most lényegesen könnyebben ment a kifeszítés, de még mindig nehéz volt, hogy a célzásról ne is beszéljünk! Két méterrel a kijelölt hely mellé ment! Mesterem nem szólt egy szót sem, csak elment a saját nyílvesszőjéért, s intett, hogy kövessem. Én is elmentem hát a sajátomért. Megmutatta, hogyan kell az én íjammal lőni. Ez sokkal jobban ment, a kifeszítéssel nem volt sok bajom, és a célzás is jobban sikerült. 
	Elmagyarázta, hogyan lőjem be a távolságot, mennyire feszítsem ki az ideget, hogyan célozzak. Egyre jobban ment, de egyszer sem találtam bele a kijelölt körbe. Nem nevetett ki, csak bíztatott, bár egy-egy mosolyon néha rajtakaptam. Így ment el a délelőtt.
***
	Én csöndben néztem a felém közelgő alakot, s próbáltam rájönni, mitől olyan ismerős? Hisz még életemben nem láttam hartot!
	– Üdvözlünk köreinkben, Lena – szólalt meg. Hangja is ismerősen csengett. – Mi, ahogy azt már kitalálhattad, hartok vagyunk. Ránk vár a feladat, hogy kiképezzünk téged a küldetésedre, melytől az egész világunk függ. Tudom, ezt most még nem érted, de holnap majd megmutatom neked a jóslatot, ami a világ sorsáról szól. Addig pihenj – hosszú napod volt, biztos fáradt vagy már.
	Ami azt illeti, valóban fáradt voltam, de egyben zavarodott is. Ezzel a beszéddel nem tudom, mi volt a célja, de engem, ha lehet, még jobban összezavart. Végül azonban fáradtságom győzött, s hagytam magam elvezetni egy fa aljában található sátorba. Azt hittem, nem tudok majd elaludni, de tévedtem. Amint lehunytam a szemem, már aludtam is.
	Másnap hajnalban a nap első sugara keltett föl. Most, hogy világos volt, jobban megnézhettem magamnak, tulajdonképpen mit is néztem az este sátornak. Az igazából liánokból összeszőtt félgömb volt, amit a fölém magasodó fáról engedtek le. Bejáratnak csak egy apró félkör volt, ablakot nem találtam rajta. De a liánokon átsütött a nap, zöldes fénnyel bevonva sátram belsejét. Legnagyobb megdöbbenésemre itt, ebben az erdőben tavasz volt, míg odahaza már ősz közepe táján jártunk.
	Nem csak én ébredtem korán; sokan mások is ezeket a reggeli órákat választotta ügyes-bajos dolgainak elintézésére. Nem álldogáltam sokáig tétlenül. Pár perc múlva odajött hozzám egy nálam jópár évvel idősebb lány, és elkísért a vezetőhöz. Szürke haja volt, a szó szoros értelmében. De, ami azt illeti, nagyon jól állt neki. Amikor odaértünk a vezetőhöz, és megpillantottam, azonnal eszembe jutott, honnan ismerem. Ő hozta a hírt apám haláláról. Leültetett magával szemben, majd belekezdett:
	– Hosszú ideje dúl már háború, s ennek, ahogy az este mondtam, csak te és a testvéred vethettek véget. Látom rajtad az értetlenkedést, s megértem, furcsa lehet ez neked. De te nem ismered a jóslatot, miszerint csak az emberek két lánya vezetésével találjuk meg a jogos trónörököst, és foglalhatjuk vissza a várat. Mi, hartok, az erdei lényekkel karöltve elvállaltuk, hogy kiképzünk benneteket arra, hogy vezethessetek minket, hogy tudjatok harcolni. Megtanítunk téged mindarra, amit mi tudunk. Noya, a lány, aki idekísért, lesz a mestered, ő fog téged tanítani. Ma délelőtt a kardozással kezdtek.
	Noyát szimpatikusnak találtam, és valóban kedvesnek bizonyult. Először megmutatta a kardok raktárát. Ott ki kellett választanom egyet, hogy ha majd eljön az ideje, azzal küzdjek. Nem mondom, hogy könnyű volt a választás, de miután kezembe vettem pár kardot, s rájöttem, hogy mikre kell odafigyelnem, megtaláltam a tökéleteset. Egyszerű markolatát liánnal tekerték be, hogy kényelmesebb legyen a fogása. Pengéjétől csak egy pár centi szélességű fémperem választotta el a markolatot, hossza nem volt nagyobb száz-százthúsz centinél. Ezüstös fényű pengéje halált hirdetett. A legtöbb ottani karddal szemben ez egyélű volt. Úgy simult a kezembe, mintha mindig is ott lett volna. A súlyelosztása is tökéletes volt, hossza pedig se nem túl hosszú, se nem túl rövid. Meglepően könnyű volt, mégis erősnek látszott a pengéje. Kérésemre Noya is megmutatta saját kardját. Az jóval díszesebb volt, és nekem nagyon nem állt kézre.
	Mesterem ezután az arénába vezetett engem, ami ebben az időpontban teljesen kihalt volt. Mint később megtudtam, sok ehhez hasonló arénája volt a településnek, s ez volt a legtávolibb, épp ezért a legkihaltabb is. Noya azért ide hozott, hogy ne nevessenek ki, ha nem megy, s engem se zavarjanak meg azzal, hogy bámulnak. Jól tette. A csapásai kimértek voltak, de villámgyorsak, s az utolsó pillanatban mindig meg tudta állítani a pengét. Én ezzel szemben olyan voltam mint elefánt a porcelánboltban. Esetlen, nagy mozdulatokkal próbáltam támadni, de ő lekezelő egyszerűséggel védte magát.
	Egyre elkeseredettebben próbálkoztam, mire megállított, és megmutatta hibáimat. Kértem, mutassa meg, mennyire könnyű védekezni ellenem. Kicsit furcsállotta kérésem, de azért eleget tett neki. Minden tudásomat és erőmet latba vetve támadtam – ami azért, valljuk be, nem volt valami sok. Könnyedén hárított, kardját mindig csak a legutolsó pillanatban emelte fel, de még arra is jutott ideje, hogy körme alól kipiszkálja a koszt. Oda sem nézett, pedig minden csapásom kivédte. Félelmetesen jó reflexei voltak.
	Engem sosem vonzott igazán a kardozás, de mikor ezt láttam, elhatároztam, hogy megtanulom, kerüljék bármibe is. No, nem az a dühös elhatározás volt, egyszerűen zavart, hogy ennyire nem tudok vívni.
	Délután a vezető hívatott, így nem volt időm további gyakorlásra, de Noya megígérte, hogy holnap fojtatjuk, és azt mondta, már így is sokat fejlődtem. Nem hittem neki, de jól esett hallani. A vezető elmondta, mi történt apám halálakor. Ő ott volt.
	Azt mondta, apámat segítette a keresésben, ő és egy erdei lény, bizonyos Lamon. Sokáig járták az erdőt, mert biztos forrásokból tudták, arrafelé rejtőzik a trónörökös. Nem találták, s lassan rájuk sötétedett. Hirtelen megvadultak a lovak, s a szél emberi hangokat hordott hozzájuk. Kiabáló emberekét. Az ellenség hangját. Azt mondta, sokan voltak, így inkább menekülésre fogták a dolgot. De akkor már késő volt. Bekerítették őket. Lamon megpróbált kitörni, és már majdnem sikerült, de egy nyíl utolérte. Meghalt.
	Apám megpróbált a segítségére sietni, a harttal együtt, és sikerült kitörni a körből. A vezető mondta neki, meneküljenek, de apám nem akarta hátrahagyni a barátját, még akkor sem, amikor az már haldoklott. Letérdelt mellé, s mikor az végleg lehunyta szemét, ősi áldást mondott rá. A mesélő mellette állt, s amint befejezte, azonnal felpattantak a lovakra. Apám után hajítottak egy lándzsát. Pont a szívét érte. A hart nem tudta megmenteni. Vágtatott, hogy elmondja a hírt nekünk. De előtte hátrafordult, hogy megnézze, ki dobta a lándzsát, kin kell majd bosszút állnia. Ugyanaz az ember volt, aki a királyt is megölte.
***
TÁNC A VÉGTELENBE
 	Legszívesebben délután is az íjászatot gyakoroltam volna, de mesterem azt mondta, aznapra elég volt. Kissé csalódott voltam, de aztán elmondta, mit fogunk csinálni délután. Azt hiszem, az kárpótolt mindenért.
	– Lara, figyelj rám! Az emberek lovaglótudománya semmi a miénkhez képest... És ami azt illeti, a lovaik sem kifejezetten jól képzettek. A mieink ezzel szemben a lehető legkiválóbb idomítást kapták. Ma ugyan csak rajtuk fogunk lovagolni, de később esetleg más állatokon is. Igen, ne nézz rám ilyen hitetlenkedve, más állatokon is. Többek közt farkasokon, szarvasokon, nagymacskákon és medvéken. Tudom, hogy ti csak lovakon lovagoltok, ezért ezzel kezdjük. Tudnod kell, hogy mi nem használunk nyerget, legfeljebb egy takarót terítünk a hátukra. Kantárt ugyan használunk, de a mienk egyszerűbb, és kényelmesebb a ló számára, mint a tietek.
	Nem mondom, figyelmem egyre inkább lankadni kezdett. Ám mikor azt mondta, nekiláthatunk, azonnal felélénkültem. Odavezetett a lóhoz, és bemutatott neki. Kérte, hogy köszönjek a lónak. Elég különösen nézhettem rá, mert elnevette magát, és elmagyarázta, hogy ezek a lovak jobban szeretik, ha összeismerkednek a lovassal, megszokják előbb a látványát, majd a hangját, mielőtt azok felszállnak rájuk. Még mindig furcsálltam, de nem szóltam egy szót sem, hiszen mesterem láthatóan értette a dolgát. 
	Ő is hozott magának egy lovat, majd kis lendületből a hátára pattant. Megkérdeztem, ezt hogy csinálta, de nem válaszolt, csak intett, hogy próbáljam meg. Hátráltam pár lépést, majd nekifutásból én is felugrottam a ló hátára. Hátasom nem nyugtalankodott, még akkor sem, amikor kis huppanással ráérkeztem. Csak állt egykedvűen.
	A srác azt mondta, ma kilovaglunk. Gyönyörű tájakon haladtunk át. Egy erdei ösvényt választott, ami így, tavasszal nagyon szép volt. Fejünk fölé ágak hajoltak, zöldellő leveleiken átsütött a napfény, zöldes fénybe vonva bennünket is. Előttünk poros út, melyet két oldalt színes virágok szegélyeztek. Körülöttünk madárdal szólt, s a közelben mókusok perlekedtek egymással. A levegőben vadvirágok kellemes illata szállt, és pár ritka pillangó is repkedett körülöttünk. 
	A növényzet nem sietett a virágzással, csak néhol bújt meg egy-egy piros, vagy sárga virág a levelek zöldjének rejtekében. Bezzeg a madarak színpompás tollazatukkal lelkesen hordták a különféle rovarokat fiókáiknak, kik hangosan fogadták szüleiket, no meg az ételt. Az alacsonyabb bokrok már kékes–lilás bogyókkal voltak terhesek, miközben a fák alig kezdték meg a virágzást. Csöndben haladtunk, csupán a vágtató lovak ütemes patadobbanása zavarta meg az erdő nyugalmát, holott körülöttünk kicsit sem volt csend. A lovak példásan viselkedtek, s lassan bennem is feloldódott a kezdeti feszültség.
	Mesterem jópár hibámat szóvá tette, megjegyzéseket tett a tartásomra, a technikámra. Azt mondta, túl merev vagyok, nem érzem a lovat, s inkább akarom irányítani, mint sem a barátjának lenni. Elmondta, hogy a ló, akit lovagolok, már rengeteg kezdő erdei lényt tanított, s hogy eredetileg vadló volt. Shilának hívták. Mesterem lovát Sharimnak, de azt mondta, a lovak neve nem érdekes, csak maguk a lovak. Hiszen ha megismerted őket, mondta, már nem számít, hogy hogy szólítod. Csak az számít, ami bennük van. 
	Kérdeztem, ez az ő lova-e. Azt mondta nem, az túl vad ahhoz, hogy egy újonc kíséretében lovagoljon rajta. Nyelvet öltöttem rá, és beugrattam vágtába Shilát. Később ugyan bevallotta, hogy lova nincs, csak fekete párduca. Az pedig tényleg sokkolt volna, ha a mesterem egy párduc hátán lovagol mellettem.
	A következő pár napban felváltva íjászkodtunk és lovagoltunk (egyelőre csak lovakon). Szerintem egyre jobb voltam mindenben, de mesterem ezt nem volt hajlandó beismerni. Nevére pedig bárhányszor kérdeztem rá, egyszer sem válaszolt. Lassan elkezdett a lovasíjászatra is tanítgatni. Előbb ló nélkül, majd lóval, de íj nélkül. Mire végre kipróbálhattam volna a kettőt egyszerre, a vezető hívatott.
	Kivételesen nem egyedül voltam, hanem a mesteremmel együtt. Ő beszámolt az eddigi kiképzésről, arról, hogyan haladok – sokkal többet dicsért a vezetőnek, mint saját magamnak. A vezető elégedett volt, de azt mondta, sokkal gyorsabban kell haladnunk, mert hírt kapott. Azt nem árulta el, miféle híreket, és láttam rajta, hogy nem örülne a kérdéseknek, így befogtam a számat. 
	Azt mondta, alig egy év múlva le kell tennem a vizsgát. Mesterem ezt fölöttébb lehetetlennek tartotta, de megígérte a vezetőnek, hogy minden tőle telhetőt megpróbál. A vezető azt is mondta, hogy el kell kezdenem az elméleti felkészülést is... Bármit is jelent ez pontosan.
	Pedig egyszerű volt. Elméleti katonai oktatásban részesültem, részint mesterem, de nagyobbrészt a vezető jóvoltából. Az alapokat a mesterem kezdte el megtanítani nekem. Ő magyarázta el, milyen alakzatok milyen esetekre jók, mire kell figyelnie a hadvezérnek. Bevallom, elég fárasztó, és unalmas volt. De amikor a vezető oktatott, mindent érdekesebbnek láttam. Ő tulajdonképpen csak a jelenlegi háborúról beszélt, elmondta, hogy áll a szénánk. Nem volt túl rózsás a helyzet. Egyre több faluba törtek be ellenségeink, egyre több várost dúltak fel, vagy égettek porig. Azt is elmondta, hogyan halt meg apám...
	– Mi volt a hart, és mi volt az erdei lény neve? – kérdeztem.
	– A hartot Endornak hívták, ő most a hartok vezetője. Az erdei lénynek Lamon volt a neve. Kiváló harcos volt. Volt egy fia is, aki örökölte képességeit – nem faggattam tovább, mert láttam, hogy nagyon mélyen érintette a téma.
	Este, mikor már a nap lenyugodott, az erdei lények ünnepséget tartottak. Hívtak engem is, hogy jöjjek, szórakozzak velük. Szívesen eleget tettem a felszólításnak. Adtak nekem egy szoknyát, egy fehér, gyűrt anyagú, pörgős szoknyát, hogy vegyem fel. Azt mondták, szükségem lesz rá. Mikor megkérdeztem a mesterem, tulajdonképpen mit is ünneplünk, hosszas magyarázkodásba kezdett.
	– Tudod, minden fajnak van egy-egy istene. A miénket Nívának hívják, ő irányítja a sorsunkat. Mint, gondolom, azt még te is tudod – ez volt a pillanat, amikor legszívesebben dühösen elvonultam volna, de túlságosan érdekelt a dolog, így maradtam –, az istenekkel érdemes jóban lenni. Ezt az estét Nívának ajánljuk fel, a jó sors érdekében.
	Annak idején ilyet mi is csináltunk a városban, Katlen, a mi istenünk tiszteletére. Ilyenkor az egész város kivonult, dobokkal ütöttük a ritmust, és végigmentünk a városon. Ezt neveztük Katlenának.
	Ezután feldíszítettük a tisztást, mindenhová égő fáklyákat raktunk. Páran elkezdtek énekelni, s egyre többen kapcsolódtak hozzájuk. Aztán, mikor rajtam kívül már mindenki énekelt, megindult a tánc. Egyre több pár lépett a tisztás közepére, s gyors táncban lejtettek tova. 
	Mesterem felajánlotta, hogy megtanít engem is táncolni. Igent mondtam, s később sem bántam meg. Átfogta a derekam és én a kezemet a vállára tettem. A ruhája alatt éreztem az íjászattól megkeményedett, kidolgozott izmait. Azt mondta, engedjem el magam. Én megpróbáltam. De tényleg! Mégsem sikerült. Azért egy idő után, mikor megmutatta az első lépéseket, én is feloldódtam.
	Először lassan kezdtünk neki, aztán egyre növeltük a tempót. Igyekeztem nem a lábára lépni, és nem elbotolni a saját lábamban. Körülöttünk szólt a dal, az erdei lények éneke megtöltötte az erdőt. Szoknyámnak tényleg jó hasznát vettem, csodásan nézett ki, mikor megpördültem. 
	Egyre gyorsabban és gyorsabban táncoltunk, s egy idő után már nem kellett a lábamra figyelnem. Eleinte mesterem arcát néztem, s ekkor tudatosult csak bennem, tulajdonképpen mennyire jóképű. Kék szeme az enyémet fürkészte, szája szegletében egy mosoly bújt meg. Fekete haja kócosan hullott a szemébe. Arcvonásai határozottak voltak, de nem tolakodók, inkább kihangsújozták szeme színét. Az arcán árnyékok suhantak át, a fáklyák fénye kísértetiessé, de széppé tette.
	Aztán már csak lehunyt szemmel élveztem a táncot. Lábaim maguktól jártak, kezem kecsesen pihent a srác vállán. Aztán egyszer csak megszűnt a külvilág. Észre sem vettem, hogy elhalt az ének, s mindenki csak bennünket néz. Mikor ráeszméltem, megpróbáltam lassítani a tempón, de partnerem nem hagyta magát. Ám mikor feladtam a próbálkozással, hirtelen megállt.
	Felnéztem. Az erdei lények megkövült arccal bámultak minket. Még mindig nem engedtem el a mesteremet. Aztán valaki elkezdett tapsolni. Egyre többen csatlakoztak hozzá, végül már szinte kivétel nélkül mindenki tapsolt. Hirtelen ötlettől vezérelve karomat feljebb csúsztattam, s szorosan átkaroltam mesterem nyakát. Ő meglepetten ölelt vissza.
	– Köszönöm – súgtam a fülébe, majd kibontakoztam az ölelésből.
	Később, a csillagos ég alatt feküdve eszembe jutott a vezető arca, amikor kimondta annak az erdei lénynek, Lamonnak a nevét. Elgondolkoztam rajta, vajon minden erdei lényt ennyire mélyen érint egy társuk halála? Vagy a vezető személyesen is ismerte az elhunytat? Vagy mégis ennyire összeszokott, családias légkörű csapatba kerültem? Nem tudtam magamnak válaszolni. És vajon ki lehetett Lamon fia? Ki az, akinek hasonló a sorsa, az enyémhez? S vajon Lena tudja ezt? Rengeteg kérdésem volt, de a válaszok nem álltak rendelkezésemre. S a tiszta, felhőtlen, csillagos ég alatt, minden boldogságom ellenére nagyon egyedül éreztem magam.

	Másnap hajnalban keltem, s szokásomhoz híven elmentem sétálni, hogy rendezzem a gondolataimat. Egész éjjel nyugtalanul hánykolódtam, s alig aludtam egy szemhunyásnyit. Elsétáltam egy közeli patakig, amit, bár sokan ismertek, kevesen látogattak. Leültem a parton, s néztem a vizet. 
	Akkor vettem észre, hogy nem vagyok egyedül. Velem szemben egy nálam pár évvel fiatalabb lány üldögélt. Vékony szálú, szőke haját lágyan fújta a hajnali szél. Nagy, kék szeme volt, és pisze orra, ám a szeme fölött egy kis forradás jelezte, hogy bármily fiatal is, van múltja. Tizenkét, tizenhárom éves lehetett, tehát két-hátrom évvel voltam idősebb nála.
	– Szia! – köszöntem félénken. A lány csak mosolygott. – Engem Larának hívnak. És te ki vagy?
	– Selly – mondta a lány, s hangján érződött, hogy nem gyakran beszél. – Nem beszélek sokat, azért is kerülik ezt a helyet. Mert itt vagyok. No, szeretnek engem, de feszélyezem őket. Nem mondják, de érzem rajtuk, látom a tartásukon.
	– Oh – ennyit tudtam kinyögni.
	– De te tetszel nekem. Bizonyára te is olyan magányosnak érzed magad, mint én. Tudod, egy ideje már egyre barátságosabbak velem az emberek, de én még nem bízom bennük. Az erdei lényekben megbízom. Ők a családom, s én közéjük tartozom.
	– Miért nem bízol az emberekben? – kérdeztem, bár miután kicsúszott a számon a mondat, megbántam, hogy ilyen tapintatlan voltam. Bizonyára ez meglátszott rajtam, mert Selly így szólt: – Semmi baj, teljesen jogos a kérdés. Tudod, gyermekkoromban elfogtak az emberek. Igazából csak megtaláltak, és hazavittek, mert azt hitték, elkóboroltam valahonnan. Négy éves voltam.
	Rendesen bántak velem, s én egyre jobban megkedveltem őket. A nevemet is ők adták, az eredeti nevem Wana lett volna. Mint azt már észrevetted, az erdei lények más neveket adnak a gyerekeknek, mint ti. De most már megszoktam a Sellyt. Ám jópár évvel később, egy szörnyű napon más, idegen emberek jöttek, akik elrángattak engem az otthonomból. Azok, akik találtak, próbálták ezt megakadályozni, de a szemem láttára leszúrták őket. A sokk miatt a következő órákra nem emlékszem. Amikor magamhoz tértem, egy ketrecben találtam magam. Soha nem felejtem el. Ott úgy bántak velem, mint egy kutyával. Mikor sikerült megszöknöm, egyenesen az erdőbe rohantam, s pár nap bolyongás után idetaláltam. Ez az én történetem.
	– Ez szörnyű! Kik tették ezt veled?
	– Nem tudom. Mind fekete maszkot viseltek, így nem láttam az arcukat. Azonban minden jel arra mutat, hogy az ellenségeink voltak azok. Azóta nem igazán bízom az emberekben. Pedig nem ti tehettek róla. Nem minden ember gyilkos...
	Lassan fölállt, átgázolt a patakon, s elindult a táborhely felé. Én még ott maradtam, egyedül a gondolataimmal. Szegény lány! Hogy lehet így bánni egy erdei lénnyel? S vajon innen indult el, vagy egy másik településről? Egyre több, és több kérdésem volt. De ugyanakkor a lány kedves volt és barátságos. Hogy lehet ennyire nyitottnak maradni ennyi szörnyűség után? S mindez a háború miatt!
	A nap egyre följebb kúszott a fák fölött, de még nem járt elég magasan ahhoz, hogy felmelegítse az árnyékos erdőt. Békés, csöndes, és nyugodt volt a táj. Az erdei lények még javában aludtak, talán valami békés dologról álmodtak. Talán arról, hogy nincs háború, nincsenek véres, és értelmetlen csaták. Talán arról, hogy már halott szeretteiket ölelik, s minden család újra teljes. 
	Szép lenne. Ha még élne apám, együtt lennék a bátyámmal, s nem kellene kételyek közt hánykolódva azon gondolkodnom, hogy mi lesz majd. Hogy mit hoz a jövő? S hogy mi lesz a sorsom?
	Talán elájultam, vagy látomásom volt, esetleg csak elaludtam; nem tudom. De hirtelen egy harcmezőn találtam magamat. Körülöttem elszabadult lovak vágtattak, s kardok csengése töltötte be a levegőt. A hangok egy tisztásról származtak, ahol sok fekete ruhás alak mozgott. Körben álltak, s a kör közepén három lovast pillantottam meg. Az egyik hirtelen kitört. A fekete alakokat ez meglepte, de az egyiknek volt annyi lélekjelenléte, hogy a lovas után eresszen egy nyílvesszőt. Ám a baj már megtörtént. 
	A maradék két lovas is kitört, s eszeveszett száguldásba kezdtek. Az egyikük, aki megtörte a kört, leesett a lóról. A másik kettő megtorpant. Egyikük azonnal a sebesült mellé térdelt, de a másik odakiáltott neki valamit. Nem értettem, mit mondott. Ám a térdelő alak csak bólintott, s valami áldás-féleséget mormolt a földön fekvő társa fölött. Mikor felegyenesedett, akkor vettem észre, hogy a társuk halott. Villámgyorsan felpattantak a lovukra, de a fekete ruhás emberek már a sarkukban voltak. Az egyik férfi után hajítottak egy lándzsát. Pont a szívét érte. A másik alak hátrafordult, s meg akart állni, mikor meglátta, hogy a bajtársa leesett a lóról. De az üldözői nem tágítottak, így kénytelen volt menekülni.
	Ekkor riadtam fel. Valaki egy kabátot terített rám, míg én vacogva felültem. Akkor már tudtam, mit láttam az előbb. Lassan kinyitottam a szemem. Az első halott arcát láttam magam előtt. Ijedten pislogtam, s a kép tisztult valamelyest. De még mindig kísértetiesen hasonlított a látomásbeli férfira. Időközben felkelt a nap, s megláttam a fiú arcát. A mesterem volt az.
	– Jól vagy? – kérdezte aggódva. Csak egy bólintásra telt az erőmből. Aztán lassan összeszedtem magam, s elmeséltem neki a látomásomat. Figyelmesen hallgatott végig, s mikor befejeztem, s ránéztem, arcán mélységes gyászt láttam. Ismertem ezt az arckifejezést. Egy ideig nap, mint nap láttam, ha körülnéztem a lakásban, vagy csak belenéztem egy tükörbe.
	– Ideje, hogy elmondjam, ki vagyok. Lawan, Lamon fia – mondta, arcán szomorkás mosollyal.
***
IFJAK HARCA
	A kiképzés már jópár hete tartott, de a pontos időt nem tudtam volna megmondani, mert a napok összefolytak előttem. Kitartóan edzettem, s Noya lassan beavatott a gyógyítás művészetébe.
	Egyre közelebb kerültünk egymáshoz, s már nem csak tanár-diák viszony volt köztünk, hanem sokkal több. Barátság. Ő volt az egyetlen hart, akivel ilyen jóban voltam. A többiek vagy nem viselkedtek túl barátságosan velem, vagy én kerültem őket. Így utólag nem tudom eldönteni. Akkor persze úgy tűnt, mindenki dühös rám.
	A kiképzéssel viszont nagyon jól haladtunk. A gyógyítás eleve érdekelt engem, s bár a harc sokkal kevésbé vonzott, mióta tudtam, hogyan halt meg az apám, mindenáron meg akartam tanulni kardozni. Egyre elkeseredettebben gyakoroltam nap, mint nap. Noya szerint rohamosan fejlődtem, de még mindig csak az elhagyatott arénában gyakoroltunk.
	– Védekezz, ne hagyd védtelenül a jobb oldaladat sem! Hajolj! Vágj, szúrj, csapj! Ez szép volt! – Noya mindeközben teljes erejéből támadott. Na, ez azért túlzás, mert ha teljes erejéből támadott volna, már rég halott lennék. Tudta, meddig mehet el, mi az a határ, ahol kiborulok. Állandóan tanácsokkal látott el, s én nagyon koncentráltam.
	Több hét kellett ahhoz, hogy úgy ahogy képes legyek hárítani Noya csapásait, sőt, viszonozzam is őket. Márpedig időnk az pont nem volt. Az elhagyatott arénába egyre többet jártam szabadidőmben, gyakoroltam és gyakoroltam. Megtanultam szoknyában küzdeni, és lassan már a környezet sem zavart.
	Noya rengeteg tanáccsal látott el, főleg a mozgásomra nézve.
	– Ne lépj olyan nagyot, ha nem kell! Csak felborulsz. Na, most, most lépj ki. Ha már kilépsz, akkor szúrj! Használd a csuklódat, de nehogy csak abból dolgozz! – Imádtam az egyértelmű utasításait, de nem panaszkodhattam. Kitűnő és nagyon türelmes tanárom volt.
	Kis pihenőkkel már egész délelőtt tudtam harcolni. Mesterem ezt ki is használta. Délben tartottunk egy nagy pihenőt, amikor megebédeltünk, s utána a gyógyítás művészetére tanított. Aznapra azonban egész napos edzést iktatott be, mert közelgett a nagy nap. Amikor bemutathattam az eddig szerzett tudásomat. Egy, Dakota, a hartok istenének tiszteletére rendezett verseny napja. 
	Noya azt mondta, velem nagyjából egykorúakkal kell harcolnom, de azok már sokkal többet tudtak. És lesznek, akik idősebbek nálam, mivel a hartoknál nincsen olyan sok gyerek. Ezért mesterem egyre kegyetlenebb tempót diktált a kardozásban. Azt mondta, később lesz egy tudásbeli próba is, ahol részint a képességeimet mérik fel, részint pedig azt, hogy mennyit tanultam a gyógyításról az elmúlt hetek alatt. Noya szerint ez a verseny barátságos, csupán felmérik a tudásomat, nem vizsga. De azért minél jobban szerepelek, annál jobban fognak tisztelni.
	 Amikor eljött a nagy nap, én már több órája ébren voltam. Így abban a nem mindennapi élményben lehetett részem, hogy láttam a napfelkeltét. Valamiért, bármily szép is volt, nem tudtam élvezni, s most már alig emlékszem a vörös-arany pirkadatra. Az viszont még élénken él emlékezetemben, hogy semmit nem tudtam enni. A hartokat ritkán láttam ennyire vidámnak, és felszabadultnak. Csak az én korosztályom szorongott egy kicsit. De még ott is messze én vezettem izgulás terén.
	Reggeli után – ami esetemben egy bögre teából, és egy fél kekszből állt – a versenyzők sorsot húztak. Először azt, ki ellen, majd azt, hogy mikor. Én egy kései időpontot kaptam, ami elég szimpatikus volt nekem. Ugyanakkor Noya felvilágosított, hogy ellenfelem az egyik legjobb harcos az évfolyamban.
	– Nyugi, menni fog – bíztatott mesterem. – Hiszen nagyon ügyes vagy, és ez csak egy verseny. Nem múlik rajta semmi sem. Tőled pedig tényleg nem várnak el sokat. Hiszen mindenki tudja, hogy csak pár hete érkeztél, és azért az is számít, hogy ember vagy.
	Nem igazán sikerült megnyugtatnia, de lassan elkezdődött az első küzdelem, így nem volt időm, hogy megkérdezzem, miért baj, hogy ember vagyok?
	Ám lassan erre magamtól is rájöttem. Hiszen a többiek olyan természetességgel mozogtak, hogy azt bárki, még a ksetrék is megirigyelhették volna! Ráadásul hihetetlen reflexekkel rendelkeztek; mindenki! Az első pár percben szájtátva figyeltem őket, s közben éreztem, hogy a gyomrom még a mostaninál is jobban összezsugorodik. 
	Noya, miután ezt észrevette, alapos elemzést kért minden egyes küzdelem minden egyes ütéséről. Néha kiigazított, elmondta, hogy csinálják a legparádésabb trükköket, és megsúgta, hogy ezek a való életben nem érnek többet a sima, de biztos tudásnál. Mikor megkérdeztem, hogy akkor nekem mim van, hisz sem tudás, sem pedig ilyen ügyesség nem áll rendelkezésemre, meglegyintett. Továbbá hozzátette, hogy az előbb egy különösen szép lesújtást látott.
	Megértettem a célzást, s elkezdtem a küzdelemre figyelni. Tudva, hogy a következő én leszek, ez nem volt könnyű feladat. Ábrándosan néztem a kecses mozdulatokat, a magabiztos, erős csapások sorozatát. Lassan elmerültem a megnyugvás tengerében. Ám Noya, amikor megmondta, hogy én következem, kegyetlenül kirángatott ebből a kellemes állapotból.
	Felálltam, s lélegzetvisszafojtva odasétáltam a küzdőtérhez. körülnéztem: az aréna tele volt, s lépteimet mindenütt halk suttogás kísérte. Megborzongtam, s arra gondoltam, bár itt lenne velem Lara. Hiszen ő mindig tudja, mit kell tenni, vagy mondani. Őt még sohasem láttam zavarba jönni, pedig keveredett már kínos szituációkba. És persze engem is magával sodort. De nem volt sok időm töprengeni... Elkezdődött a küzdelem.
	Ellenfelem egy nálam kicsivel magasabb, és jóval erősebb lány volt. Szép volt, sőt, a maga módján egyenesen gyönyörű. Kihúzta hüvelyéből a kardját. Fegyvere bonyolultan díszített, borotvaéles pengéjű volt. Az enyém egyszerű, de szintén éles és tiszta.
	Megkezdődött a harc. Már nem emlékszem a részleteire, de arra igen, hogy amint elkezdődött, azonnal megnyugodtam, s határozott csapásokkal próbáltam ellenfelem kizökkenteni látszólag tökéletes nyugalmából. Ő csak gúnyosan mosolygott, s olyan lekezelő egyszerűséggel védte ki legzseniálisabb csapásom is, hogyha Noya előre nem figyelmeztet, elvesztem a hidegvérem. Így is nehezemre esett figyelmen kívül hagyni a vigyorgását.
	 Mikor a szükségesnél egy kicsit nagyobb erővel taszított el magától, elestem. Ő pedig kardját forgatva közeledett felém, ajkán halovány félmosoly játszott.
	– Csak ennyit tudsz, emberkölyök? – kérdezte gúnyosan. Nem válaszoltam, de az agyam szinte leblokkolt. Mit keresek én ezek között a hartok között? Mit képzeltem, hogy idejöttem, talán, hogy megtanulhatom a harcművészetüket?
	Aztán ráböbbentem a valóságra. Igen. Pontosan ez volt a szándékom. És nem voltam hajlandó egy velem egykorú csitri miatt sutba vetni a gyakorlással töltött időt. És végképp nem akartam cserbenhagyni Larát, anyámat és bátyámat, de főképp apámat nem. Nem halhatott meg hiába! Bosszút kell állnom érte, s hogy tegyem ezt, ha ez a lány legyőz engem? Apámért! 
	Fejem egy csapásra kitisztult, s ismét világosan tudtam gondolkozni. Már láttam magam előtt a lány következő lépését. Egy elegáns hátrabukfenccel felálltam, s első csapását már vártam. Mintha egy kicsit meglepődött volna hirtelen nőtt önbizalmamon, de azért újból lecsapott. Én oldalratáncoltam, majd hátrafordulva lendületet nyertem. És támadni kezdtem. Csapásaim csak úgy záporoztak a lányra. Oldal, fennt, félkörösen alul, pördül, oldal. A lány ijedten kezdett hátrálni.
	Mikor elkeseredetten támadni akart, hátraléptem, hagytam, hadd próbálkozzon. Minden vágását, szúrását csak az utolsó pillanatban hárítottam. Ekkor értettem meg, mit akart Noya a csuklómmal kapcsolatban. Hogy használjam, de ne csak azt használjam. Aztán eszembe jutott, hogy közönségem van. Sosem voltam az a típus, akit ez megnyugtat, én inkább csak bepánikoltam tőle. Lara viszont önbizalmat kapott. Mondjuk, ő meg kiborult attól, ha kinevették.
	Most viszont meg akartam mutatni a hartoknak, hogy nem kell leírni az embereket. Ellenfelem két csapása között lazán megpörgettem a kardomat, úgy, ahogy nemrég még a másik lány csinálta. Aztán, amikor már elkezdett fáradni, én pedig eluntam a játékot, egy hirtelen, körkörös mozdulattal kiütöttem kezéből a kardot, s ugyanazzal a lendülettel nyakának szegeztem a saját fegyverem.
	Legyőztem.
	Mikor magasra szegett fejjel, hátra sem nézve kisétáltam az arénából, Noya fogadott. Szemében különös tűzzel nézett rám.
	– Csak tudnám, hol tanultál meg így mozogni. Már, mint a hartok mozgása, de éppoly elegáns és könnyed. Aki embert kardozni láttam, nem így mozogtak. Különleges tehetség vagy – mosolygott rám.
	Ezután már nem volt nehéz dolgom. A többiek a korosztályomból már akkor idegesen nyeltek, amikor beléptem a küzdőtérre. Egyikkel sem cicáztam, nem aláztam őket, csak becsületesen szívüknek szegeztem a kardom. Újonnan jött önbizalmam rengeteget segített.
	Estefelé, miután minden harc (a felnőttek korosztályaiban is) lement, a hartok óriási ünnepséget csaptak, s az összes győztest, köztük engem is, a vállukon hordozták egy darabig. Teli szájjal nevettem, mosolyogva fogadtam a gratulációkat. Párszor ugyan elkaptam a legyőzött lány tekintetét, s abban bizony nem volt köszönet, de még ez sem tudta elvenni a kedvemet. 
	Később odamentem hozzá, s megkérdeztem, ne akar-e inni valamit. Egy kicsit elbeszélgettünk, s kiderült, hogy igazából egész helyes lány. Elmondta, hogy nem akart megbántani egyik megjegyzésével sem, csak ki akart zökkenteni. Aztán elmesélte, hogy ő már egyszer nagyot csalódott az emberekben, s most sem örült az érkezésemnek. Kérésemre elmesélte, hogy pár éve beleszeretett egy emberfiúba, aki otthagyta. Nagyon sokáig a padlón volt emiatt, de azt mondta, most már látja, hogy nem minden ember rossz. 
	Nem mondom, hogy barátok lettünk, de jó volt vele beszélgetni. Akkor is, hogyha tulajonképpen csak ő beszélt.
	Pár órával később, amikor már sötétedni kezdett, egy pohár kumbayjal, a hartok alkoholmentes italával a kezemben leballagtam a folyóhoz. Csöndesen leültem a partára, s Larára gondoltam. Vajon ő is ilyen elégedett, és boldog? Nekem nagyon jó érzés volt, hogy a hartok már nem betolakodónak néztek, bár talán eddig sem így tekintettek rám. 
	A folyó halk csobogása álomba ringatott, s különös tájakra repített. Egy hatalmas vár tövében álltam, körülöttem sötét maszkos alakok mozogtak egy hatalmas tűz előtt. Eltelt egy kis idő, mire felfogtam, hogy nem látnak engem. Legbelül éreztem, hogy az ellenségeink egyik táborában vagyok. Aztán egy sötét bőrű alak lépett a máglya fénykörébe, és azt mondta, elérkezett az idő. Az arcát nem láttam, de végigfutott a hideg a hátamon. A király gyilkosa volt az. És akkor rájöttem – az uralkodó megölésének éjszakája ez.
	Teli tüdőből ordítottam, de senki sem hallott meg. Semmit sem tehettem a tragédia elkerülése érdekében. Így hát a halkan lopakodó vezető mellett sétáltam, simán áthaladva a falakon. A vezető halk és érthetetlen szavakat mormolt, mire kinyílt minden zár. A trónterembe mentek, s útközben minden szembejövő katonát meggyilkoltak. Mikor beértek a terembe, a vezetőjük egy különös kis tárgyat húzott elő a zsebéből.
	Kezébe fogta – pont beleillett. Gondosan célzott, és meghúzott egy kis kallantyút. Éles hang hatolt a levegőbe, és még sokáig visszhangzott a hatalmas teremben. A király, aki addig észre sem vette a behatolókat, holtan bukott le trónjáról. Mellette egy asszony felsikoltott – a felesége lehetett. Őt az egyik katona hallgattatta el, örökre. A trónteremben nem volt őrség, csak az ajtó előtt, így ez nem jelentett gondot.
	Hamarosan az egész várban nem volt egyetlen élő lélek sem, kivéve a támadókat. A király fiát sokáig keresték, de sehol sem találták. Megszökött a betörés alatt. A királygyilkos nagyon dühös lett, ide-oda csapkodott hatalmas, kétélű kardjával. Azt sem bánta, ha  valakit eltalált. Ám az eltűnt fiú nem került elő.
	Mikor felébredtem kivert a hideg veríték. Vacogva sétáltam el a sátramig. Körülöttem még javában tartott az ünnepség, és lassan én is feloldódtam.
	Kicsivel később azonban valamiért elöntött a mélabú. Tudtam, Lara szomorú. Később kiderült, hogy ez a nap volt az, amelyiken a tánc után olyan magányos volt. De akkor csak azt tudtam, hogy szomorú, s nagyon hiányzott nekem. Valahogy úgy éreztem, ez a délután egy másik személy életében történt. Nem olyanéban, akinek meghalt az apja, eltűnt a bátyja, akire egy nehéz feladat vár, s aki úgy érzi, képtelen megcsinálni. De egyedül biztosan az.
	Másnap reggel fáradtan ébredtem, de Noya nem kímélt. Azt mondta, most legyőztem egy velem egykorú hartot. De nem győztem le a király gyilkosait, akik pedig sokkal jobban forgatják a kardot, mint én. Így megint kardozhattunk. Ám most már az önbizalmam megnőtt és sokkal bátrabb voltam, merészebb lépéseket tettem. Ezt mesterem is észrevette, de nem tette szóvá. Talán úgy gondolta, egy kis magabiztosság nem árthat.
	Pár nap múlva azt mondta, megmutatja a lovakat, hiszen egy igazi harcosnak néha sietnie kell, s talán a harcban sem hátrány az, ha nagyobb a lendületem, és a gyalogosok fölé magasodok. Épp ezért megmutatta saját csataménjét, egy szénfekete lovat. Azt mondta, ha saját lovat akarok, akkor azt nekem kell megszelídítenem. Megmutatta a csikókat. Nekem azonnal megtetszett egy sötétpej ló, még sötétebb sörénnyel és farokkal. Gyönyörű volt, s nagy, fekete szemei bizalmat sugároztak.
	– Ő egy nagyon különleges csikó – lépett mellém Noya. – Az erdőben találtuk, magányosan csatangolt, és elég vadnak nézett ki. Mi általában magunk tenyésztjük a lovainkat, de őt megszántuk, s most itt van.
	– Gyönyörű – sóhajtottam.
	– A tied lehet – mondta mosolyogva a mesterem. – Még nem vetett rá senki szemet, így ha akarod, megtarthatod... Segítek neked kiképezni. Mi lesz a neve?
	– Ében – csúszott ki a számon. Nem tudom, honnan jött a név, de éreztem, hogy illik rá. Nem tudom, honnan jött, s mit keresett ott a csikó, de láttam rajta, ő már túltette magát minden sérelmén, és megaláztatásán, ami a múltban érte... Tiszta lappal indultam előtte.
	Az elkövetkezendő napok, majd hetek, hónapok alatt Noya segítségével kiképeztem Ébent. Nagyon jóban lettünk, szinte érezni lehetett a köteléket köztünk. De sajnos viszonylag kevés időt tölthettünk együtt, mivel lassan kezdetét vette kiképzésem második fele. Az állatokkal való kommunikálás. 
	Először kapcsolatot kellett teremtenem különböző állatokkal. Eleinte csak olyan farkasokkal próbálkoztam, akikkel már beszéltek. Nem ment rosszul, bár volt egy-két óriási baklövésem is. Ezek után egyre vadabb állatokkal kellett kapcsolatot teremtenem. Itt is több-kevesebb sikerrel jártam.
	Egy nap kilovagoltam, először, mióta ideérkeztem. Ében jól viselkedett, de amikor megállítottam, s leszálltam a nyeregből, hogy szemügyre vegyek egy különös nyomot, megijedt valamitől. Először csak felnyihogott, de mire észbe kaptam volna, már elvágtázott. Csak egyre halkuló patadobbanásai maradtak nekem. Lassan azok is az enyészetéi lettek.
	Ereimben megfagyott a vér. Most már én is hallottam azt, ami miatt lovam megbokrosodott. Fegyverek csörgését, dühös emberek kiáltozását hozta felém a szél. Közelebb óvakodtam. Csöndesen megsimultam egy széles törzsű fenyőfa tövében, s reménykedtem benne, hogy nem vesznek észre. 
	Persze ez nem tűnik soknak, de akkor ez volt az egyetlen dolog, amit tehettem. A lovasok lassan elhaladtak mellettem, de nem vettek észre. Úgy tűnt, portyázásra indulnak, mert fegyvereiket készenlétben tartották, s mostanra lehalkították hangjukat is. Nem voltak sokan, de elszántnak tűntek. Hirtelen rádöbbentem: ezek a hartok otthonához igyekeznek.
	Amilyen gyorsan, és csöndesen csak tudtam, visszafutottam a táborba. Ott rögtön a vezetőhöz szaladtam, s elmondtam neki, mit láttam. Ő csak bólintott egyet, majd elrohant.
	– Mindenki fegyverzetbe! Tanulók, idősek és betegek az erdőbe! Állatokat hívni, vészhelyzet! Meg fognak támadni minket! – erős hangja áthatolt a legszorosabban szőtt sátor oldalán is, így nem sokára már mindenki teljes felkészültségben állt. Sokuk mellett állatok álltak, voltak ott sólymok, farkasok, őzbakok, szarvasok, kutyák, tigrisek... Egyszóval minden féle és fajta állat. Láttam, hogy Ében közeledik felém, így gyorsan elébe futottam, majd felpattantam a hátára. Nem akartam kitenni feleslegesen a veszélynek.
	Követtük az erdőbe tartó csapatot, így nem láthattam, mi történt. De a hangokból ítélve jobb is így. 
***
A Tanács
	Rámeredtem Lamon fiára.
	– Te lennél az? – teljesen elképedtem. Ötletem sem volt, ki lehet Lamon fia, de nem gondoltam volna, hogy pont a mesterem az. Lawan elmosolyodott.
	– Igen, én – mondta. – De mi változik akkor?
	– Semmi... Csak különös, hogy pont te vagy az. Nem gondoltam volna.
	De hazudtam. Igenis megváltoztak a dolgok. Eszembe jutott, hogy valamikor megkérdezem tőle, vajon ő is úgy érzi, meg kellene bosszulni az apját? Vagy ő már elfogadta a sorsát, úgy, ahogy van? Ám a mostani időpont nem tűnt alkalmasnak ezekre a kérdésekre.
	Pár héttel később a vezető hívatott.
	– Ülj le, Lara. Fontos dolgot szeretnék megbeszélni veled – kezdte. – Nem sokára lesz egy gyűlés, nem messze innen, a folyó mellett. Úgy gondolom, neked is ott a helyed. Oda minden nemzet küld képviselőket, s te elkísérhetnél minket. Igazából három erdei lénynek kell ott megjelennie, s az egyik biztosan én leszek. A másikat régebben Lamon töltötte be, így most a fia örökölte meg a helyét. Szerintem neked kellene lenned a harmadiknak, hiszen te vagy a jóslat egyik embere, és nem árt, ha tudod, mi folyik körülötted. Ez a gyűlés pedig arról szól.
	Természetesen elvállaltam. Érdekelt, miféle lehet ez a tanács. Másnap hajnalban indultunk. Valóban nem volt messze a találkozóhely, így lovagolva tettük meg az utat. Nem sokat beszéltünk, csak a vezető szólt pár szót arról, hogy kik lesznek ott.
	Az a ,,rövid út" nagyjából másfél-két napba tellt, de Lawan továbbra is tanítgatott az úgynevezett rendes lovaglásra. Na, persze én voltam az egyetlen, aki valóban lovon ült, mert Lawan egy feketepárduc hátán utazott, a vezetőnk hátasa pedig egy elefánt volt. Kaptunk is pár érdeklődő tekintetet az arra járó emberektől és egyéb népektől. 
	Mikor megérkeztünk, elláttam a lovamat, (a többiek hátasa belevetette magát az erdőbe), s rövid pihenő után elindultunk az asztal felé, amit a folyó mellé állítottak fel. A ksetrék küldöttei, s a hartok képviselői már ott voltak. Legnagyobb döbbenetemre Lenát pillantottam meg a hartok közt. Hozzám hasonlóan ő is saját nemzete ruháiban volt. Rajtam egyszerű szabású, zöld-fehér öltözék volt, hátamon tegez, benne nyílvesszők sokasága. Székem mellett íjam állt, felajzva, készenlétben. Láttam, hogy Lena oldalán kard függ, s észrevettem, hogy a ksetrék sem fegyver nélkül érkeztek.
	Kétélű, rövid kardjaik (személyenként kettő) a hátukhoz voltak erősítve, keresztben. Ami azt illeti, nem szívesen találkoztam volna velük egy sötét sikátorban. Eleve vörös hajuk nem volt túl szimpatikus, ezen pedig a számtalan seb az arcukon sem segített. Alacsony, de szívós lovaik a közelben legelésztek, oldalukon piros festékkel festett harc-motívumok voltak.
	Lassan befutottak az emberek, és a hajnaliak is. Az embereket nem ismertem, de Lawan megsúgta, hogy régebben apám volt az egyik küldöttük. A hajnaliak, legnagyobb döbbenetemre, repülve érkeztek. Szürke arcukon megfeszültek az izmok, ahogy leszálltak, de egyébiránt nem tűntek fáradtnak. És a közhiedelemmel szemben, nem volt szárnyuk.
	– A tanácsot ezennel megnyitom! – állt fel a hartok vezetője, Endor. A többiek helyeslően bólogattak. Ezután mindenki beszámolt a harcok állásáról, és a kutatás eredményéről. Egyik sem volt valami szívderítő.
	Megtudtam, hogy a hajnaliakat egyre feljebb kényszerítik a hegyekbe, de nem nagy erőkkel. A ksetrék csak védekeznek, őket sem igazán támadják. A hartok nem régen elszenvedtek egy rajtaütést, de azon kívül nem zargatták őket. Az emberek ezzel szemben nap mint nap harcoltak, s kérték minden nemzet segítségét a védekezést illetően.
	– Segítséget egyelőre nem tudunk nyújtani – szólt a ksetrék vezetője. – Még szervezzük csapatainkat, és ez eltart még egy darabig. Utána is csak támadni fogunk, de nagyon kevesen vannak, akik harcolni akarnak. Népünk több mint háromnegyede azt mondja, ez nem a mi háborúnk. Mi tagadás, én is így gondolom. Nekünk ehhez semmi érdekünk nem fűződik. – A ksetrék vezetője visszaült, nem törődött a dühös tekintetekkel, sőt, egyik társa mérges oldalbaszúrásával sem.
	– Minket már beszorítottak, egy-egy hajnali is csak nehezen szökhet meg, hiába vagyunk kiváló repülők. Így sajnos mi sem segíthetünk. Egyébként sem kenyerünk a háborúzás. Kevesen vagyunk, és nem akarom kockáztatni népem biztonságát. Ha kell, besegítünk, ámbátor nem vagyunk valami nagy harcosok. Ti, Sera? Ti nem tudtok segíteni nekik?
	Megdöbbenésemre a mi vezetőnk szólalt meg. Tehát Serának hívják. Ezt megjegyzem.
	– Nem, mi sem tudunk semmit se tenni. Túl messze vagyunk az emberektől, nem érnénk oda időben. Odaköltözni pedig esélytelen ilyen háborús időkben. Pedig mi segítünk az embereknek – tette hozzá Sera némi éllel a hangjában.
	– Nem vagytok egyedül – mondta Endor. – Talán mi vagyunk az egyetlen esélyetek – fordult az emberek vezetője felé. – Mi elég közel vagyunk hozzátok, így tudunk segíteni, ha baj van. De a mi utunk se gyors.
	– Köszönöm Endor, akkor ez a probléma megoldódott. Egyébként mennyire tudtok harcolni, hány emberrel, milyen felszereltséggel?
	 A tanácskozás sokáig eltartott, s egyre inkább körvonalazódott fejemben a probléma. A nemzetek képviselői  (pár kivétellel) harcolni akarnak, ám a nép csöndesen meghúzná magát. Vannak ugyan, akik harcolni akarnak, de ők a kisebbség: a többiek félnek, mert akik most uralkodnak, vagy legalábbis akiknél a hatalom van, kegyetlen emberek. A többi ember, aki nem a király gyilkosainak dolgozik, küzdeni akar, de nem tud harcolni, hiszen az ellenség katonái vagy bekerítették, vagy leigázták őket. És ezek a települések túl távol vannak egymástól ahhoz, hogy egymást segítsék.
	Az erdei lények két erdőn belül élnek, s tartják a kapcsolatot a másik csapattal. Bár mostanában nem kaptunk híreket felőlük, ilyen háborús időben ez nem csoda. A hartok sincsenek sokan, ők egy hatalmas erdőn belül mozognak. A hajnaliak a hegyekben élnek, s ők sem távolodnak el nagyon egymástól. A ksetrék általában külön élnek egymástól, ám most a háborúra való tekintettel egy óriási, ámde kihalt városba menekültek, és most is épp belharcok dúlnak – a ksetréknek nem tesz jót az, hogy össze vannak zárva.
	Az emberek viszont a rengeteg településükkel nem fértek el sehol. Ők szétszórva maradtak, épp ezért kényelmes célpontot nyújtottak.
	A tanács két napig tartott, s azalatt Lawan (önmagát meghazudtolva) egyszer sem akart gyakorolni. Egyébként érdekes volt a többi nemzet képviselőivel beszélgetni: megtudtam, miért repülnek a hajnaliak (bár a teljes titokba nem akaródzott nekik beavtani engem), miként olyan gyorsak a ksetrék (na persze ők sem voltak teljesen őszinték), mi hír a falunkban. Továbbá élénk eszmecserét fojtattam Shanonnal, a harmadik hart-küldöttel a harcművészetek gyakorlásának megfelelő mennyiségéről is. Megjegyeztem, amit mondott, hogy majd később Lawan orra alá dugom.
***
	Másnap hajnalban visszatértünk a táborba. Addigra a harcosok eltakarították az ellenség hulláit. Tőlünk nem haltak meg hartok, de a sebesülteket még javában látták el. Őket rendszeresen látogatták visszatért rokonak, barátaik, ismerőseik. 
	Noya is megsérült, de csak egy apró karcolás volt az. Azt mondta, mielőtt kezelték a gyógytudományukkal, akkora volt, hogy össze kellett volna varrni. Ezen elcsodálkoztam, de nem volt időm sokat töprengeni, mert a vezető hívatott.
	– Ma lesz egy gyűlés a folyónál, ahol az öt népcsoport tanácskozik. Mindenhonnan három-három képviselőt várnak, tőlünk az egyik én leszek. A másik Shanon, egy fiatal harcos, aki nem sérült meg, de a harmadik helyet szeretném, ha te töltenéd be. A versenyen megmutattad rátermettségedet, s a tegnapi figyelmeztetés is azt súgja, neked kellene jönnöd. És nem utolsó sorban neked van a legtöbb jogod megtudni, hogy áll most a szénánk.
	Nem sokkal később már úton voltunk. Shanon is szimpatikus volt nekem, s mint később kiderült, ő volt a hartok egyik katonai parancsnoka. Igazából a hartoknak csak háborús időkben vannak parancsnokaik, békeidőben csak a vezető áll felettük. Ugyanez vonatkozik az erdei lényekre is. A két nép rengeteg közös vonással rendelkezik, és jóban is vannak egymással.
	A ksetréknél és a hajnaliaknál azonban van vezető, de alatta állnak tisztek is, akik különböző munkákért felelősek. Az embereknél ez sokkal bonyolultabb. Ott az élen áll a király, körülötte a tanácsadói (akik a királyunkat elárulták), s alattuk a falvak és városok vezetői. A nép az ő irányításuk alá is tartozik, nem csak a királyé alá.
	A mostani háborúban a tanácsadók lázadtak föl a király ellen, holott az igazságos uralkodó volt. Az egy idegen vette át a hatalmat, s megfélelmítéssel rávette a legtöbb város, és falu vezetőjét, hogy neki dolgozzanak. Az eredeti tanácsadókat megtartotta maga mellett, volt aki pénzért árulta el a királyt, volt aki részesülni akart a hatalomból.
	Senki sem tudja, a gyilkos honnan érkezett, de nagy hatalommal bír. Van, aki szerint még varázsolni is tud, bár ebben azért erősen kételkedtem.
	Lassan megérkeztünk a tanács helyére. Mi voltunk az elsők, de a sátor, mellette az asztal, már fel volt állítva. Shanon azt mondta, ez mindig így szokott lenni, ő már nem először van itt. Lassan megérkeztek a többiek is. Először a ksetrék, őket azonnal felismertem égővörös hajukról. 
	A monda azt tartja, hogy az általuk kiontott vér színezi be a hajukat. Én nem hittem ennek, de amikor megláttam őket kissé elbizonytalanodtam. Látszott rajtuk, hogy nagy harcosok: mindegyikőjüknek volt legalább egy heg az arcán, vagy egy hiányzó darabkája. Inkább vágások voltak, mint csonkítások, de az is akadt rajtuk. Hatalmas és borotvaéles kardok voltak a hátukon, fejenként kettő. Ezekkel úgy lehet kaszabolni a körülöttük állókat, mint a búzát.
	Nem sokkal utánuk megérkeztek az erdei lények is. Az első, ami feltűnt, hogy Lara is köztük volt. Nem látszott szomorúnak, bár a szemében valami különös fény ült. Valami mintha megváltozott volna benne. Nem olyan mértékben, hogy az megváltoztassa magát Larát, de azért valami nem volt olyan, mint szokott. Külső szemlélődő nem is vette volna észre a különbséget a mostani Lara, és az akkori Lara közt, amikor még otthon, az erdő melletti faházban laktunk. De én a testvére voltam, így feltűnt nekem a dolog. 
	A ruhája is más volt. Az erdei lények szokásos öltözékét viselte, egy egyszerű, zöld-fehér ruhát. Az a fajta öltözet volt, ami nem gátolja meg viselőjét a mozgásban. Vállán tegez lógott, tele nyílvesszőkkel. Kezében, társaihoz hasonlóan íjat tartott.
	Én is a hartok öltözékét hordtam, egy különleges, kék anyagból készített ruhát,  egy karddal kiegészítve. Vezetőnk mondta, hogy hozzuk magunkkal, biztos, ami biztos indokkal.
	A többieket is végigmértem. Egy magas, de barátságos arcú nőben a vezetőjüket véltem felfedezni. Sera – Shanon előre tájékoztatott, hogy az erdei lények vezetőjét így hívják – fegyvere díszesebb volt, mint Lara egyszerű, liánnal körbetekert markolatú íja, de mindkettő ugyanolyan halálosan nézett ki. A harmadik erdei lény, egy nálam nem sokkal idősebb fiú volt. Az ő íja sokkal nagyobb volt, mint társaié, s látszott rajta, hogy nagy erő kell a kifeszítéséhez.
	Észrevettem, hogy a srác Lara fülébe súg valamit, mire testvérem felemelte fél szemöldökét, majd alaposan szemügyre vette vezetőnket. Az is feltűnt, hogy Lara vagy ,,Lawannak", vagy ,,mesternek" szólítja a fiút. Ez hát az ő tanítója. Noyára gondoltam, aki még mindig a sebesültek ellátásában segédkezett – otthon.
	Szívesen elbeszélgettem volna rég nem látott testvéremmel, de megérkeztek a hajnaliak és az emberek is. Elkezdődött a tanácskozás. Kiderült, hogy vezetőmet Endornak hívják. Érdekelt volna, hogy miért hallgatta el előlem a nevét, de gondoltam, ráér később megkérdezni tőle. Később azonban nem sok időm maradt rá.
	A háború nem állt túl jól, és minden nemzet küldöttsége elég megviseltnek látszott. De az emberek magasan vezettek ebben. Beszámoltak az eltűnt herceg után indított kutatás eredményéről. (Semmi.) Kiderült, hogy néhol tünedeznek el az emberek, sőt, az Asinoroban – egy másik erdőben – élő erdei lények vezetője nem érkezett meg. Nem akartam belegondolni, vajon mi történhetett.
	Összesen két napot időztünk a tanács helyén, de Larával nem tudtam rendesen beszélni. Eleve sokat tanácskoztunk, mindenről beszámoltak a nemzetek képviselői. Nem csak a háborúról, de a gazdasági helyzetről, a népek viselt dolgairól is.
	Annyi haszna volt az egésznek, hogy beszélgethettem a többiekkel. Egy fiatal, szimpatikus hajnali még azt is elárulta, hogy hogyan repülnek. Persze, megesketett minket (Larát és engem), hogy senkinek nem mondjuk el, de kiderült, hogy ők egyszerűen hisznek benne. És a hit hegyeket mozgat. Legalábbis a közmondás szerint.
	Összeismerkedtem Lawannal is, Lara mesterével, egy helyes, közvetlen sráccal. Azt mondta, a testvérem néha kissé forrófejű, de egyébként egész tűrhető. Lara persze ezt meghallotta, hiszen a közelben beszélgetett Shanonnal, s meglegyintette Lawant. Ő persze csak mosolygott, s azt mondta, a véleményét nem fogja megváltoztatni. Erre már Lara is elvigyorodott.
***
ASINORO ERDEJÉN
	Alig pár nappal a tanácskozás után Sera csapatokat küldött ki, hogy kikémleljék ellenségeink következő lépését, és – ha tudnak – szerezzenek információkat az elveszett hercegről is. Sorra tértek vissza az emberek, de egyikük sem olyan hírrel, ami igazán fontos lett volna számunkra. Egy hétfős társaság fogadta a visszatérteket: Sera, Lawan, én, és még négy másik erdei lény.
	Ezek mellett Lawan elkezdte tanítani, hogyan változzak állattá. Előbb rengeteg emlőssel kellett találkoznom, hogy megtudjam, mivé akarok változni. Persze, ez nem az erdei lények kénye-kedve szerint történik. Mindegyikőjük találkozik egy olyan állattal, aki megosztja vele a... Tulajdonképpen mindenét. Olyan, mintha engedélyezné, hogy használd a külsejét, különleges kapcsolat alakul ki kettejük között.
	Olyannyira különleges, hogy ha az erdei lény hívja az illető kedvencet, az azonnal jön – nem érvényesülnek rá a fizika szabályai. Simán áthalad az útjába kerülő falakon, és sokkal gyorsabban odaér, mint sem az lehetséges lenne. Ám ha az erdei lény állatalakban van, nem tudja hívni a Swengalját. Swengal. Ez a hivatalos elnevezésük, bár az erdei lények nem igazán hívják így őket.
	Mikor megkérdezte mesteremet, hogy a Swengaloknak mi hasznuk ebből az egészből, meglepődve nézett fel az íja tisztításából.
	– Nem csak nekünk lehet szükségünk segítségre – felelte, majd hozzátett: – Jobb lenne, ha te is megtisztítanád az íjad.
	Lawan nagyon komolyan vette a tanításomat. Olyannyira, hogy a hívás szavait szóról szóra be kellett magolnom, s ő az éjszaka közepén felkeltett, és kikérdezte. Tehát tudtam volna bánni a megfelelő négylábúval. Mert az hamar kiderült, hogy én inkább az emlősöket kedvelem, s azokon belül is a nagyvadak érdekelnek. Főleg a szarvasok. De még nem találkoztam olyan szarvassal, akivel ki tudtam volna építeni ezt a kapcsolatot.
	Visszatérve a küldetésben lévőkhöz.
	Éjszaka volt. Valami miatt felriadtam, de kivételesen nem Lawan volt az ok. Talán rosszat álmodtam, vagy legalábbis valamiféle rossz előérzet kerített hatalmába. Halkan felkeltem, s elindultam a patak felé, ahol Sellyvel is összebarátkoztam. Ő is ébren volt, így csöndben leültünk egymás mellé, s néztük a csillagokat. Hirtelen egy küldetésben lévő erdei lény ugratott át tigrisével a víz felett. Rohantunk felkelteni a fogadóbizottság tagjait.
	– Sera, és az egész bizottság, fontos hírt hoztam. Komoly csapatok tartanak felénk, meg akarnak minket támadni. Nem tudom, honnan tudják, hogy itt vagyunk, de jönnek, s már csak órák választanak el minket a katasztrófától.
	– Kiürítjük a tábort, akik nem harcképesek, elrejtőznek, akik tudnak harcolni, harcolnak – Sera nyugodtan kezelte a helyzetet.
	– Nem lehet, túl sokan vannak! Nem tudunk harcolni ellenük. És még nagyon sokan hiányoznak a csatsorból, a küldetés miatt. Nem szállhatunk szembe velük.
	– Akkor meghúzzuk magunkat a hartoknál, és közös erővel harcolunk ellenük.
	– Az sem megy, idefele jövet láttam, hogy elvágtak minket a hartoktól, és a hajnaliaktól is. A ksetrék felé pedig most készülnek lezárni az utakat.
	– Akkor menjünk el Asinoróba! – Lawan elmagyarázta, hogy ott élnek még erdei lények rajtunk kívül.
	– Nem is rossz ötlet! Mindenki kap fél órát, hogy összeszedje a legfontosabb dolgait! Szóljatok mindenkinek! Mehettek.
	Elindultunk, hogy készülődjünk. Nem voltam túl jó földrajzból, de tudtam, ha sietünk, még elérjük az egyik ösvényt, ami Asinoro felé vezet, mielőtt elvágják az utunkat.
	– Lara! – szólt utánam a rossz hír hozója. – Lara, a bátyád... Meghalt. Nagyon sajnálom – tette hozzá, s látszott rajta, hogy ezek nem üres szavak.
	Szédültem, úgy éreztem, mintha fojtogatnának. Megtántorodtam. Lawan lépett mellém, s átkarolta a vállamat. Próbált megnyugtatni, de nem sikerült.
	Nem tudom, mikor indultunk el, vagy ki csomagolt össze helyettem. Csak arra emlékszem, hogy a poros utat bámulom, miközben Shila nyakára borulok. Mellettem Lawan ült egy jókora fekete párducon. Emlékszem, sírtam. Nem értettem, miért kell elmennünk onnan, ahonnan a megnyugvást hozó halál jönne, s elvinne minket. Lawan már nem is próbált vigasztalni, csak ment mellettem. Mégis ez volt a legtöbb, amit tehetett.
	Nem emlékszem, ütköztünk-e akadályba az út során. Hajnalra azonban megérkeztünk Asinoro erdejébe. Mivel mindenki fáradt volt, már a szélén letáboroztunk. Nem tudom, hogy sikerült elaludnom, de arra emlékszem, hogy elalvás előtt Selly és Lawan arca volt az utolsó, amit láttam. Nem tudom álmodtam-e, s ha igen, mit. Másnap továbbmentünk, de nem haladtunk sokat. Egy hét múlva értük el a másik tábort.
	Engem és mesteremet küldtek előre, hogy szóljunk az ottani erdei lényeknek. Amint kiléptünk a tisztásra, azonnal éreztem, hogy valami nincs rendjén. Túl csöndes volt minden. Lawan alaposabban is körülnézett, de én féltem vele tartani. Mikor visszajött, halottsápadt volt. Remegő hangon csak annyit mondott: "Elmentek".
	Mikor visszamentünk a táborba, elmondta, mit látott. Vérbefagyott hullákat. Egyetlen élőlény nem volt a táborban. Ám hullából is meglepően kevés akadt. Azt mondta, talált egy naplót. Megmutatta. Ez állt benne:
Kedves Naplóm!
	A mai nap igazán szörnyű volt, mivel Aken, egy közeli barátom is eltűnt. Tudom, hogy önző dolog, de nagyon sajnálom magamat, mert itt maradtam, egyedül a bánatommal. Ez volt a 3. alkalom, hogy egy erdei lény eltűnt. Ijesztő. Félek.

Drága Naplóm!
	Anya azt mondja, veszélyes, hogy beléd írok, de úgy gondolom, semmilyen titkos információt nem közlök veled, így továbbra is folytatom tevékenységemet. Egyébként Anya aggodalma nem alaptalan. Már 5 erdei lény is eltűnt, s ma hármójukat megtaláltuk. Holtan! Szegény Aken is köztük volt. Úgy sajnálom!

Naplóm!
	Ma kiderült, hogy a háború idáig is kinyújtotta véres karját, s az áldozatokat az emberek követelték. Persze tudom, nem minden ember gonosz, de én mégsem bízom bennük. Egyébként Aken nővére jött rá, hogy emberekkel van dolgunk. Kint járt az erdőben, és ott látta a nyomaikat. Segítség kéne. Elküldtünk egy erdei lényt a másik csapathoz, akik nem ebben az erdőben tanyáznak. Ők talán tudnak segíteni. Egyre gyakoribbak az eltűnések, már csak csoportosan merészkedünk ki a táboron túlra. Még mindig rettegek, hogy én leszek a következő áldozat!

Kedves Naplóm!
	Már egy hete elküldtük egy társunkat, hogy kutassa fel rokonainkat, de még mindig nem érkezett meg. Ráadásul hajnalban velőtrázó sikoltásra ébredtünk. Húgom egy újabb hullát talált. A tegnap eltűnt fiú volt az! Egyre gyakrabban bukkanunk egy-egy társunk holtestére. Ötvenen maradtunk! Holott régebben, egy hónapja, mikor elkezdődött ez a rémálom, még vagy 100–an voltunk. Bár ha belegondolok, hogy két éve még 300 erdei lényt számláltunk itt! Remélem, nem belém botlanak legközelebb!

Nővérem Naplója!
	Tudom, hogy nem szabad ide írnom, mert Anya megtiltotta, de muszáj valakivel megosztanom, hogy a nővérem is eltűnt! Félek, holnap reggel az ő hulláját fogják megtalálni. Már alig maradtunk egy maroknyian. Csak húszan vagyunk életben, s ez egyre csak fogy!

Drága Napló!
	Ma reggel tíz erdei lény lelte halálát. Már csak tízen vagyunk.

Napló!
	Nagyon félek!

	Itt megszakadt a bejegyzések sora, helyettük egy óriási vérfolt borította a napló oldalait.
	Másnap reggel egy nagyobb különítmény is átment a táborba, hogy lerója tiszteletét. Én nem mentem velük. Egy másik különítménnyel tartottam, akikkel egy nagyobb tisztást kerestünk. Viszonylag közel egy tóhoz találtunk is egyet. Délután átköltöztünk oda. Valamiért mindig megborzongtam, amikor ránéztem a tóra. Másnap reggel megkérdeztem erről Sellyt.
	Ő mondta el nekem a Fehér Gyermek legendáját.
	– Valamikor réges-régen, amikor még nem volt meg az öt népcsoport, egy nagy városban élt minden élőlény, aki gondolkodni tudott. Békességben éltek, hisz akkor még hírből sem ismerték a háborút. Egy kis családot aztán két csodálatos leánygyermekkel áldott meg a sors. Ez a legenda az idősebbikről szól. Neve nem maradt fenn az idők során, elmerült a feledés tengerébe. Ezért ma már csak úgy emlegetjük: a Fehér Gyermek.
	Ez a leány sokat járt az erdőbe, s volt egy állandó kísérője, egy szénfekete, vad csődör. A gyermekkel azonban olyan kezes volt ő is, mint a bárány. Nővérét néha elkísérte a kisebbik lány is, ilyenkor a Fehér Gyermek tanította őt. Megtanította íjászkodni, s olyan kapcsolatot kialakítani egy állattal, mint az övé volt a lovával. A fiatal lány gyorsan tanult, s felnézett nővérére.
	Ám egy napon a király fülébe jutott a hír, hogy a két gyermek sokat játszik az erdőben, mégsem támadják meg őket a vadállatok. Azt is megtudta a király, hogy az idősebb lánynak van egy vad csődöre, ám az vele kedves, és odaadó. Elhatározta hát az uralkodó, hogy a lányt megöleti. Hisz boszorkányok nem élhetnek az ő birodalmában! Gyilkost küldött hát a Fehér Gyermek után.
	Holdfényes éjszaka volt. A lány csak állt a sötét vizű tó partján, s nézte a hold tükörképét, amint a vízen úszott. A gyilkos belelökte a tóba, s a lány megfulladt. Az erdő azonban olyannyira megszerette a lányt, hogy megölte a gyilkost.
	A király így elérte, amit akart, s a kisebbik gyermeket békén hagyta. Ám ő megfogadta, hogy bosszút áll nővére gyilkosán. Egy nap az erdők közül, egy szarvas hátáról lenyilazta a vadászó királyt – ez hát a története a Fehér Gyermeknek.
	Hallgattunk egy sort. 
	– Tehát a Fehér Gyermek alapította az erdei lények csoportját? – kérdeztem.
	– Igen, de az első vezetőnk a húga volt.  Ő gyűjtötte maga köré azokat, akiket érdekelt a tudománya, s vér szerint is ehhez a csoporthoz tartozunk.
	– Csak nem a Fehér Gyermekről regélsz? – jött oda Lawan, s választ sem várva énekelni kezdett. Egy gyönyörű balladát énekelt a Fehér Gyermekről, s arról, hogyan halt meg. Teljesen magával ragadott a történet, és a dallam. Szinte révületbe kerültem.
	– Szép hangod van – mondtam, mikor sikerült kiszakítanom magam a történetből. Ő csak elmosolyodott, s leült mellém.
	– Hogy tetszik? Ez a mi történetünk – szólt, s az a mosoly nem hervadt le az arcáról.
	– Elég hátborzongató, hogy annak a tónak a környékén ülünk, amibe ketten is belefulladtak... – kissé bizonytalan voltam, ám Lawan már föl is állt, hogy fojtassa a kiképzést.
	– Ó, ezt inkább hagyd rám! – Mivel mindketten értetlenkedve meredtünk Sellyre, megmagyarázta a dolgot. – Larának kell egy másik fegyver is nem? Közelharcra. Arra pedig nem várhat, hogy te mást is taníts neki, ne csak íjászkodást – nézett Lawanra. – Szóval, most én jövök.
	A fegyverraktár felé menet megkérdeztem, hogy értette azt, hogy mesterem csak íjászkodni tanít. Tágra nyílt szemekkel felelte:
	– Miért, nem így van? Jó, persze, a lovaglás, a Swengal megtalálása... De ezek csak mellékesek! Neked meg kell tanulnod küzdeni is!
	Így hát ismét ott voltam a raktárban, az íjak között. Ám ezúttal mást is felfedeztem. Kardok és tőrök sorakoztak az egyik sarokban. Egytől egyig porosak voltak, bár a raktárat csak nemrég költöztették át az eredeti táborhelyről.
	Ismét nekem kellett választanom. Egy tőrön akadt meg a szemem: csinos darab volt, ugyan olyan liánnal körbetekert markolattal, mint az íjam, és mint Lena kardja. Össze vissza negyven centis ha lehetett, kecses ívbe hajlított pengéje még ártatlanabb kinézetűvé varázsolta. A penge ezüstös fénye azonban veszélyt sejtetett. A marokrész csupán nyolc-tíz centi volt, de egy vékony, kör alakú perem választotta el a vastól.
	Selly elmosolyodott, és előhúzta a saját tőrét.
	– Hatottunk rád. Tudod, az erdei lények egy pillantást sem vetnek a kardra. Azt, köszönjük, meghagyjuk a hartoknak. De a tőr... az teljesen más. Gyere, megmutatom, hogyan használd!
	Az elkövetkezendő napokban délután Sellyvel gyakoroltam. Lawan azonban elhatározta, hogy bekeményít. Így délelőtt, míg Selly tanult, én a lánctöltést gyakoroltam, vagy agyagkorongokra lődöztem.
	– Gyorsabban! Gyerünk, Lara! A közepét találd el!
	Mintha nem lett volna elég, hogy Shila, a ló, amin ültem, szokásával ellentétben nyugtalankodott. Asinoro nem tett rá jó hatást. Egyedül Selly közelében nyugodott meg, de Selly épp tanult. Így nekem minden tudásomat össze kellett szednem, hogy egyszerre megtartsam a lovat, és eltaláljam azokat a nyavalyás korongokat. És közben a lánctöltéses módszert is gyakorolnom kellett.
	Délután pedig Sellyvel az oldalamon gyakorolhattam a tőrözést. Az igazából annyiból állt, hogy Selly mutatott pár fogást, adott pár tanácsot, majd nekemjött. Én meg védekeztem, ahogy tudtam. Aztán, amikor neki el kellett mennie tanulni, magamra maradva találtam ki az újabb és újabb szúrásmódokat, mozdulatokat.
	Igazából Selly megismerése előtt nem is gondoltam a tanulásra. Engem, különleges feladatom miatt felmentettek alóla, Lawan pedig már végzett. Mint mondta, az erdei lényeknél tizenhat éves korig tanulnak, de négyévesként kezdenek. Ő pedig már tizenhét is elmúlt. A vén csataló. Selly azonban szorgalmasan tanult, én meg kikérdeztem, amikor épp nem Lawan nyúzott, hogy gyakoroljak.
	Asinoroban ismerkedtem meg Lawan haverjaival is, pár tizenhat-tizennyolc éves sráccal. Egész jófejek lettek volna, ha nem cukkolnak állandóan. Ráadásul az négyből (Lawan nélkül) csak ketten voltak iskolakötelesek, a másik kettő délelőttönként rajtam röhögött.
	Eddig sem voltam túl jó íjász, de amikor ők bámultak, akkor még a szokásosnál is rosszabb teljesítményt nyújtottam. Lawan pedig, nem hogy kiállt volna értem, de a többiekkel együtt nevetett. Egészen addig ment ez, amíg egyszer dühömben kilőttem az egyik kezéből a kenyeret. Menjenek már innen! Értették a célzást, torkukra forrt a nevetés, és rohantak a lőtérről.
	Utána még Lawan is csak mosolyogni mert egy ideig, a barátaival pedig csak a lőteren kívül találkoztam. Aztán a mesterem rájött, hogy mi volt ez a kirohanás, és minden visszaállt a régi kerékvágásba. De a barátai már nem jöttek vissza nevetni rajtam. A versenyeken pedig, amiből volt egypár, egytől egyig legyőztem őket. Így nevessenek ki engem!
	Selly persze dőlt a röhögéstől, amikor elmeséltem neki. És a nevetése ragályos volt, nemsokára egymást támogatva tántorogtunk el a szomszédos fekhelyeinkig. Elkellett egy kis idő, amíg fel tudtunk állni, és el tudtunk menni a fák közé, tőrözni.
	Hetente küldtek ki az erdei lények felderítőt, de az ellenségeink még mindig a táborunk körül ólálkodtak, így oda nem mehettünk vissza egyhamar.
	Így hát meghúztuk magunkat Asinoro erdejének legmélyén, egy tisztáson.
***
LÁNGOLÓ HÁZAK
	A tanács után visszamentünk a táborba. Kellemes út lett volna, de engem egy rossz előérzet kerített hatalmába.
	Mikor visszaértünk, nem beszélgettünk, mindenki ment a maga útjára. Én először felkerestem Noyát. Miután beszámoltam neki a tanácsról, azt mondta, szerinte hamarosan támadni fognak az emberek. De ezúttal nem ellenünk. Ha tudtam volna, mennyire igaza van!
	Másnap délután felé járhatott az idő, amikor egy magányos lovast pillantott meg a fák közt az őrszem. Mert a támadás után őrszemet kellett állítanunk. Ember volt, ez látszott a tartásán, azon, hogy hogyan ülte meg a lovat.
	– Egy falut megtámadtak! Az emberek egy ellenálló városkáját megtámadták! – miután leszállt a lóról, elmondta, mi történt.
	– Éjszaka történt, éjfél körülre járhatott. Az őrszemünk riadóztatott minket, de addigra már késő volt. Bekerítették a városunkat. Először késekkel dobáltak minket, s egy-egy jajkiáltás bizony hallatszott soraink felől. Engem is eltaláltak, de nem kell most ellátni, nem súlyos. Aztán közelebb jöttek. Rengetegen voltak! Nem tudom, mi lett a többiekkel, mert az én dolgom volt, hogy szóljak nektek, s még idejében sikerült megszöknöm.
	Tíz perc múlva úton voltunk. Engem ott akartak hagyni, mert ,,értékes vagyok", de kiharcoltam, hogy mehessek. Végül engedtek, így én is ott ügettem a csatasorban. Ében felnyihogott, érezte a feszültséget, ami belőlem áradt. Sötét volt, főleg a fák közt, de csak mentünk előre.
	Átkeltünk egy patakon is, és akkor döbbentem csak rá, hogy merre tartunk. A tanácskozási helynél jártunk, s csodálkoztam, hogy értük el ilyen hamar. Később rájöttem, hogy nagyon gyorsan haladtunk... Mégsem elég gyorsan.
	Mire odaértünk, a hely, ahol születtem, lángokban állt. Vezetőnket, az embert, aki a hírt hozta, hátulról megvilágította a tűz. Csak sötét sziluettjét tudtam kivenni, de az élesen kirajzolódott a narancssárga fényben. Épp ezért tisztán láttam, ahogy hang nélkül lefordul a lováról. Közelebb mentem hozzá, s leszálltam a lovamról.  Odaléptem a sebesülthöz. Vér buggyant ki a szája szélén, miközben beszélni próbált.
	– Lena... Benned és Larában van minden hitünk... A sebem... Súlyosabb volt mint hittem. Vessetek véget ennek a háborúnak... Ne legyen több szétszakadt család, gyászoló gyermek szülei sírja fölött, reményvesztetten kódorgó ember az utcán... Kérlek...
	Ezek voltak az utolsó szavai.
	A hartok kis csoportokban átkutatták a falvat, s a sérülteket egybehordták. Egy különítmény előre ment velük a táborba, hogy minél hamarabb ellássák őket. Otthon minden megvolt hozzá, gyógynövények, tinktúrák. Egy másik csapat a halottakat temette el. Én velük tartottam. 
	Mereven bámultam az ismerős, mégis ismeretlen, halott arcokat. Láttam gyermekeket, akik pár napja még anyjuk ölében ültek, láttam anyákat, akik pár napja még gyermekükkel az ölükben hintáztak a karosszékben. Láttam apákat, akik nem rég még dolgoztak – most a földben nyugodtak. Fájt így látni a sok gyerekkori és jól ismert arcot. Ahogy üresen, kifejezéstelenül bámultak a semmibe, vagy arcuk a rémület vonásaiba fagyott. Voltak, akiknek nyitva volt a szájuk, ők kiáltottak valamit, vagy felsikoltottak félelmükben. Egy velem egykorú fiú arcára barázdákat szántott a könnye. Aztán a tiszta, sós könny vérrel keveredett.
	Öntudatlanul is elindultam az ismerős úton a mi házunkhoz. Teljesen leégett. Egy hart azt mondta, nem találtak ott senkit. Se élőt, se holtat. 
	Sírtam. Könnyeim tiszta csíkokat mostak kormos arcom sötétjébe. Szédültem. Ez volt az otthonom. Most porig égetve, romokban hevert. S az utat, melyet egykoron lámpák világítottak meg, most a tűz fénye festette vörösre. Elhaladtam a sok ismerős ház között, s feltekintettem rájuk. Tegnap még családok laktak itt. Ma ezek a családok a legjobb esetben is sérülten fekszenek.
	Másnap hajnalban indultunk vissza. Mikor visszaértünk, újabb, még az eddiginél is fájdalmasabb hír fogadott: anyám haldoklott.

	Azonnal rohantam Anya ágyához. Noyát találtam ott. Azt mondta, már mindent megpróbáltak, de nem tudják meggyógyítani. Későn érkeztek. Már akkor haldoklott, amikor elindultak, s mostanra az állapota csak romlott. Ránéztem. Arca fehér volt, de mikor kinyitotta szemét, és rámnézett, felderült.
	– Lena... – szólt elhaló hangon. – Lara... Leo meghalt. Sajnálom. Ne próbáljatok megmenteni, mert már késő. Lena, vessetek véget a háborúnak! Ne legyen értelmetlen senki halála sem! Lara... – utolsó mondata hörgésbe csapott át, majd egy sóhaj kíséretében meghalt.
	Még órákon át fogtam volna a kihűlt kezet, de Noya óvatosan elvezetett onnan. Bántott, hogy nem tudtam meg, mit üzent volna Larának, de a gyász erősebb volt, mint a bosszankodás. 
	Valahogy elvánszorogtam egy fa tövébe, s hátamat a törzsének vetettem. Valaki a kezembe nyomott egy bögre teát. Csak ültem, és néztem a többi hartot, amint a sebesültek közt rohangálnak. Nem néztek felém, tehát vagy túlságosan lefoglalta őket a munka, vagy voltak oly tapintatosak, és úgy tettek, mintha nem lennék ott. Egyedül hagytak a gyászommal. 
	A tea már rég kihűlt, mikor én először megmozdultam. A bögrét letettem a földre, s átkaroltam a térdem. Arcomat két kezem közé szorítottam, s így ültem, összegubózva, órákig. Anyura gondoltam, hangjára, mikor énekelt, tekintetére, mikor rám nézett. De főként a hiányára. Hogy árva lettem. Előbb apa, majd Leo, végül anya. Ha Larát is elveszíteném, abba beleőrülnék.
	Nemsokára eltemették a halottakat. Anyámat külön sírba helyezték, és a temetésén minden nemzet képviseltette magát. Lara nem volt ott. Ami azt illeti, más erdei lényt sem láttam.
	Sajnos az élet ment tovább. Éreztem, hogy megedződtem, fizikailag és érzelmileg is. Eddig szabadidőmet inkább álmodozással töltöttem, csak ültem a folyó partján, s néztem a semmibe. Most edzettem. Sokat. Noya nem kímélt, azt mondta, már nagyon jól haladok, lassan letehetem a nagy Vizsgát.
	– Marhaság! Nem állok ott, hogy letegyem!
	– Eddig még nem tévedtem ezzel kapcsolatban, és nem most fogom elkezdeni. Te készen állsz.
	Így vagy edzettem, vagy gyászoltam, vagy a tábor kapuját figyeltem, hogy jön-e már a hart, akit elküldtem a gyász hírével (és anyám hagyatékával) Larához.
	Nem jött. Időközben anyám végrendeletét hivatalosan is felolvasták. Szinte mindent rám és Larára hagyott, de mivel a házunk leégett, ez nem volt túl sok minden. Larának hagyott egy Viharsánc nevezetű nyakláncot, egy egyszerű, fekete bőrzsinóron függő zöld medált. Olyan volt, mintha tavaszi levelekből rakták volna egybe. Nekem is egy ilyet adott, de az kék volt, olyan színe volt, mint a tengernek, s mintha hullámzott volna a felszíne. Azt Tengerszemnek hívták.
	Úgy éreztem, mintha erőt adna, mikor elfáradok, mikor fel akarom adni a harcot. Rengeteget kellett edzenem, s Tengerszem nélkül elvesztettem volna a képességeimbe vetett hitem. Így viszont egyre elszántabban harcoltam, s míg régen sokat álmodoztam, most inkább azt az időt is a gyakorlásra szántam. Segítettem a gyógyítóknak, de az eredmény elkeserítő volt. Egy falubeli sem maradt életben. Mindenki meghalt. Mindenki.
	Lassan megkezdődött a vizsgaidőszak. Már hetente tették le sikeresen a Vizsgát a társaim. Noya szerint én is képes voltam rá. Nem hittem neki. A Vizsga igazából annyiból állt, hogy kiraktak az erdőbe egy vad, és sebesült állattal. Egy hét alatt kellett meggyógyítanod, és megtalálni a kivezető utat. És túlélni.
	Noya azt mondta, nem kell attól tartani, hogy az illető állatot nem tudom ellátni, vagy megszelídíteni. Inkább a túlélés, és a kijutás az érdekes. Egy hét után a vizsgázó után küldenek valakit, általában a mesterét, hogy kihozza a megbukott tanítványt. Vagy azt, ami megmaradt belőle. 
	Nem derített jobb kedvre. De legalább megtanított pár túlélési trükköt. Megmutatta, mik az ehető bogyók, és mik azok, amiket messze el kell kerülnöm. Elmagyarázta, hogyan tájékozódjak, milyen nyomokat kell keresnem, s hogy ismerem fel azokat. Elmondta, hogy hogyan tarthatom magamtól távol a vadállatokat, hogyan védekezhetek a viharral, a szárazsággal, vagy az árral szemben.
	Ám még ennél is érdekesebb dolgokat tanított. Azt mondta, ez nem vizsgaanyag, hisz minden magára valamit is adó anya elmondja a gyermekeinek, de nem árt, ha tudom. Elmesélte a különböző népek legendáit. Az erdei lényekkel kezdte, majd rátért a ksetrékére.
	– Valamikor réges-régen – szólt. –, amikor még sárkányok röpködtek e földön, élt három testvér. Mindhárman értettek a harchoz, a legnagyobb karddal, a középső ököllel, s a legkisebb tőrrel küzdött. Úgy gondolták, tudásuk oly nagy, hogy nem veszhet kárba, tovább kell hát adniuk. Így hát építettek egy iskolát, ahol ezt tanulhatták a jelentkezők. Ám senki nem jött, hogy tanuljon tőlük, sőt, messze elkerülték a testvéreket. Talán vörös hajuk miatt, mert mikor gyermekek voltak, hollófekete volt az üstökük. S minél több ember vérét ontották, annál vörösebb lett.
	Elhatározták hát a testvérek, hogy felkeresik a hegyekben lakó bölcset, mondja meg, mit kell tenniük, hogy az emberek újra bízzanak bennük. Sokat vándoroltak, mígnem egy éjszaka a legidősebb fivérnek álmában látomása támadt. A bölcset látta, s mikor felébredt tudta, hogy merre kell továbbmenniük. Másnap a középső testvérrel történt ugyanez, s harmadnap a legkisebb fiúnak is megjelent a bölcs.
	Mikor elértek hozzá, a bölcs már a halálán volt, de mielőtt kilehelte volna lelkét, azt mondta, soha többet nem ölhetnek. Megfogadták, hogy így lesz, s mire visszatértek a városba, ahonnan elindultak, az egyetlenbe, ami akkor létezett, már a hajuk vége fekete volt. Ám a sok kiontott vér miatt nem sötétült tovább, olyan maradt, a mai napig is. Kiköltöztek a síkságra, s ott éltek tovább. Ezután már sok tanítványuk akadt, akikből később a ksetrék büszke, harcos népe lett. Ám mivel oly sok háborúban vettek részt, hajuk vége is vörössé vált.
	– És miért jó nekem, ha ezeket tudom? – kérdeztem.
	– Alapok, ezeket mindenki tudja. De gyakorlati haszna is van; a tárgyalásokon lassan neked is részt kell venned, s kínos lenne, ha nem ismernéd az eredetüket.
	Bevallom, bár érdekesnek találtam a dolgot, ahhoz, hogy megtanuljam, nem fűlt sok kedvem. A következő téma a hajnaliak eredetmondája volt.
	– Ez nem olyan különleges, de érdekes monda lesz. Kíváncsi vagyok, mit gondolsz majd róla, hogy fog tetszeni. Mehet? Na, akkor...
	Abban az időben történt, mikor még minden gondolkodó lény egy hatalmas városban élt, s mikor még az emberek hírből sem ismerték a háborút. Abban az időben, amikor béke uralkodott mindenhol, de a gyilkosság mégis felütötte már a fejét, s ezért sokan az erdőbe mentek, a Fehér Gyermek húgához, mert egymást követték a rosszabbnál rosszabb uralkodók. Ekkortájt a hajnaliak még nem léteztek, az ő eredetükről szól eme mese.
	Élt akkoriban négy nagy nemes, akik elhatározták, hogy elmennek a városból. Hisz akkorra már koszosak voltak a macskaköves utak, szemét bűzétől volt terhes a levegő. A négy nemes pedig tiszta levegőre, tiszta utakra vágyott. Elhatározták, hogy felmennek a hegyekbe. A város vezetője azonban nem akarta elengedni őket, mert azt hitte, lázadást fognak szítani, a városon kívülről.
	A négy nemes végül addig-addig győzködte, míg a vezető bele nem egyezett, ám csak egy feltétellel. Hogy miután megtalálták a megfelelő helyet, elküldik az egyiküket, hogy hírt vigyen róla. A négy nagy nemes beleegyezett.
	Két év elteltével útnak indult az egyik nemes, hogy megvigye a jó hírt az uralkodónak: letelepedtek. Hosszú, és fárasztó út volt ez, s mire a nemes megérkezett, elfáradt, s saruját már az út pora lepte be. Ám még aznap, napnyugtakor elment a város vezetőjének udvarába, hogy beszéljen az uralkodóval. Az uralkodó azonban csapdát állított neki, s elfogta őt. Bezárta egy nagy toronyba, s hírnököt küldött a többi nemeshez, azzal, hogy elfogta a társukat, s váltságdíjat követel. 
	A küldönc jópár hét múlva találta csak meg a nemeseket, s adta át a levelet. A három nagy nemes nagyon meglepődött, de aztán tervet kovácsoltak. Nem voltak hajlandóak váltságdíjat fizetni, részint, mert ez zsarolás, részint pedig, mert szegények voltak, mint a templom egere.
	Egy este, éjféltájban három köpenyes alak suhant el a város utcáin. Köpenyük lobogott utánuk, s az arra járók később meg mertek volna esküdni arra, hogy a betolakodók lába nem érte a földet. Addig a napig senki nem hitt volna nekik, ám másnap reggel már más véleményen voltak az emberek.
	Hajnalban ugyanis kürtszó jelezte, hogy valami szörnyű dolog történt. Ellopták az uralkodó koronáját. Ráadásul a betolakodók nem a földről közelítették meg a házat, hanem lebegve jutottak be a koronához. Pár nap elteltével három fáradt vándor érkezett a városba. Ugyan furcsállták ezt az emberek, de nem érdekelte őket annyira a dolog, hogy akár egynél több pillantást vessenek a szakadtas alakokra.
	Azok egyenesen a vezető házához igyekeztek, s nemsokára bebocsátást is nyertek. Az uralkodó ugyanis szentül meg volt győződve, hogy a nemesek, mert ők voltak a vándorok, ki fogják fizetni a váltságdíjat. 
	Előbb a foglyot kérték, s csak utána adták át a fizetséget. S mielőtt még a vezető kibontotta volna a selyem tasakot, a három nemes megfogta társukat, s kirepültek vele az ablakon. Elszálltak a város fölött, s a hegyekben rejtőző otthonukig meg sem álltak. Jópár városbeli lakos úgy gondolta, követi őket, s később belőlük lett a hajnaliak békés, ám furfangos népe.
	Az uralkodó éktelen haragra gerjedt, mikor megtudta, mi történt, s csak fokozta a dühét, mikor rájött, hogy a selyem tasakban tulajdon koronája rejtőzött. Ám a négy nemesnek már bottal üthette a nyomát.
	– Nos? Érdekes? – nézett rám várakozva Noya.
	– Hát... Igen – adtam meg magam. – És mond, a hartoknak nincs ilyen legendájuk?
	– Ó, dehogynem! Nagyon is van! Az egyik legkülönlegesebb mind közül, bár minden nép ezt mondja a sajátjáról.
***
LÁMPÁSOK ÉJSZAKÁJA
	– És a Fehér Gyermek húgának leszármazottja még mindig élnek? – kérdeztem Lawant. Ez pár nappal az éneklés után történt, s ugyan mesterem sokat cukkolt azzal, hogy nem tudok leszállni a témáról, most mégis rendesen válaszolt.
	– Hát persze. Bár most már csak egy egyenes ági leszármazottja él. Tippelj, ki az!
	– A vezetőnk? – A legnyilvánvalóbb ez lett volna.
	– Sera? Nem, nem Sera. Selly. – Elég nagyra táthattam a számat, mert nekifogott a magyarázatnak. – Tudod, a tipped helyes lett volna, ha nem pont Sera a vezető. Mert a vezetők mindig egyenes ágú leszármazottai a Fehér Gyermek húgának. De a mostani különleges eset. Annak idején, mikor Selly megszületett, az apja volt a vezetőnk. Azon az éjszakán született, amikor apám, Lamon, és a te édesapád is elestek. Édesanyja belehalt a szülésbe.
	Apja nevelte fel, egészen három és fél éves koráig. Mikor már vagy három éve gyászolt, megismerte Serát. Egymásba szerettek, s fél évig nagyon boldogok voltak. Aztán a háborúban meghalt Selly apja, s így Serára maradt a vezető szerepe. A gyermeket is neki kellett nevelnie. Hamar beletanult mindkét feladatba, s látszott, rátermett vezetőnk lesz. Aztán egy szép napon a kis, alig négy éves Selly elkóborolt.
	A patak mellett haladt, így könnyen visszatalálhatott volna a táborba, ám megláthatott egy különleges állatot, mert letért az útról. Messzire követte vezetőjét, s mikor feleszmélt, már késő volt. Eltévedt. Sokáig bolyongott, de végül egy kedves házaspár belébotlott. A többit már ismered. Azóta a legtöbb erdei lény kissé furcsán tekint rá, mert emberek közt is nevelkedett.
	– És Selly tudja, hogy kik voltak a szülei? Tudja, hogy ha majd elég nagy lesz, ő lesz a vezető?
	– Igen, de nem igazán aggódik miatta. Hiszen nem kell egyedül döntenie, az erdei lények mind mellette fognak állni, mégha most kissé idegenkednek is tőle.
	– Szép tőlük... – mondtam, bár nem igazán tudtam, mi lenne erre a helyes válasz. – És más népeknek is van ilyen mondájuk?
	– Persze. Például az embereké. Réges-régen, amikor még mindenki egy városban élt, mikor még a Fehér Gyermek meg sem született, az emberek békében éltek. Békesség és harmónia uralta mindennapjaikat, akkor még nem ütötte fel fejét a féltékenység, vagy a harag. A városnak igazságos uralkodói voltak, ám egy nap az egyik családban egy gonosz gyermek született. A kislány – mert hogy lány volt az illető – erőszakos volt, s becsvágyó. Tizennyolc éves koráig felküzdötte magát a trónig, s miután megmérgezte a királyt, ő ült a királyi székbe.
	Keményen, és igazságtalanul bánt alattvalóival, akiknek nem tetszett az új királynő. Elhatározták hát, hogy megölik, mint ő a királyt. Megtették. Ám a gonoszság már beférkőzött az emberek lelkébe...
	Egyre gyakrabban vándoroltak el kisebb-nagyobb csapatok a városból. Először a ksetrék, majd a Fehér Gyermek húgának követői. Őket követték a hajnaliak, s végül a hartok nemzedéke. Már jópár emberöltő eltelt a gonosz királyné óta, de szelleme még kísértette az igazságos uralkodókat.
	Egy nap az utcán egy fiút találtak. Csavargó kinézetű volt, így az emberek kitértek útjából, vagy lenézték őt. Három napig étlen-szomjan kóválygott a hatalmas város utcáin, de senki sem szánta meg a gyermeket. Egy ember sem ajánlotta fel otthonát, kenyerét, hogy megossza a fiúval. Ám a gyermek nem hibáztatta őket.
	Akkoriban egy különösen rossz uralkodó ült a trónon, s elhatározta, hogy kiűzi a városból a fiút. Őt azonban másnap sehol sem lelték. Merthogy a gyermek, még ha csupán hat, vagy hét éves volt is, tudta, hogy a király rossz ember, így elment, hogy száműzze.
	A király nem lepődött meg, mikor a csavargó befordult az ajtón, ám akkor már nagyra tátotta száját, mikor meglátta, hogy a gyermek kezében láng ég, de nem fáj a fiúnak. A fiú akkor így szólt:
	– Királyom, én azért jöttem, hogy száműzzelek. Igazságtalan és önző uralkodó vagy, s ez a város megérett már egy erőskezű, bátor és tiszta szívű vezetőre. Azt tanácsolom, menj innen messzire, mert az emberek már lázonganak ellened – a fiú hangja kellemes volt, nagy, barna szemében nyugalom honolt.
	A király fölkelt, s elment. Nem tudjuk, hol élt eztán, de nem tért vissza többé a városba. Akkor a fiú átvette a hatalmat, s népét kivezette a városból. Több falvat, vagy kisebb várost alapított, s királysággá tette a hajdani várost. Az emberek is megváltoztak, kedvesebbek lettek most, hogy nem laktak olyan sűrűn.
	A fiúból pedig később nagy király lett, s igazságosan, tiszta szívvel és bátran irányította kis birodalmát. A régi nagy városba pedig azóta sem tette lábát ember.
	– Ez is érdekes monda – szóltam egy kis csönd után. – De a többi nép miért maradt egy helyen? Azaz... Az erdei lények miért két helyen élnek, míg az emberek szétszórva, a többiek pedig egy kupacban?
	– Nálunk különleges a helyzet, mert annak idején két erdei lény nagyon összeveszett, s mivel az egyikük vezető volt, a másik pedig nem, ezért a másiknak el kellett hagynia Asinorot. A hívei vele tartottak, így lettünk mi. Persze később kibékültek a vitázó felek, de akkor már megszerették azt a vidéket, így ott maradtak. Ennyi.
	– És a többi nép? Ott nem voltak veszekedések?
	– De, de nem ekkorák. A hajnaliak köztudottan békeszeretőek, s ez nem csak babona. A ksetrék harcban tüzelik el a felesleges energiájukat, a hartok pedig... Nos, nekik szerencséjük volt, mert mindig akadtak olyan vezetők, akik összefogták őket, a húzósabb időkben is.
	– Olyan időkben, mint a mostani? – kérdeztem némi gúnnyal a hangomban.
	– Például – felelte Lawan teljesen őszintén. – És tulajdonképpen rád és a testvéredre vár ez a feladat.
	– A jóslat miatt? – már régóta fúrta az oldalamat a kíváncsiság, hogy mi is áll benne. – Hogy szól?
	– Látom, ez nem hagy nyugodni téged... Rendben. Elmondom. Pár éve, mikor kitört a háború, azon az éjszakán egy hart, egy hajnali, egy ember, egy ksetre, és egy erdei lény ugyanazt a szöveget mondta. Látomásuk volt, s különös hangon szólaltak meg. Arról beszéltek, hogy a kitörni készülő háborúnak csak egy ikerpár vethet véget. S ennek az ikerpárnak árvának kell lennie.
	– De hát mi nem vagyunk árvák! – itt valami nem stimmel. Lawan már nem válaszolhatott, mert egy mezei nyúl ugrott elénk, s átváltozott az egyik erdei lénnyé. Köhögött párat, majd megszólalt:
	– Lawan, Lara, egy hart érkezett. Több hete úton van, és Larának akar valamit mondani.
	Azonnal felpattantunk, s rohantunk a tóparti tisztásra. Ott várt ránk a hart. Egy levélkupacon feküdt, és láthatóan nem csak azért, mert fáradt volt. Az egyik lába szinte teljesen szétroncsolódott. Mikor meglátott, felkiáltott. – Lena! – mellé térdeltem, s finoman kiigazítottam, hogy én nem Lena, hanem Lara vagyok. Viszonylag hamar megértette. 
	– Lara, az édesanyád pár hete elhunyt. Sajnos csak most értem ide a hírrel... A temetése már, gondolom, volt. Én... Sajnálom.
	Különös dolog a gyász. Néha hirtelen tör rád, néha csak apránként. Néha pedig fel sem fogod, mi történt veled, egészen addig, míg rá nem ébredsz, hogy aki elment, az már nem jön vissza többet. És még csak el sem búcsúzhattál tőle. Én arra gondoltam, hogy így legalább igaz a jóslat. Hogy árvák vagyunk.
	Este, mikor már minden nyugodt volt, mikor a levél alig rezdült a fán, szinte letaglózott a hír. Akkor döbbentem csak rá, mit is jelent nekem a halála. Hogy soha többé nem hallhatom a hangját. Hogy nem láthatom az arcát. Hogy nincs többé anyám se. Hogy már csak Lena maradt nekem. Másra nem támaszkodhatok. Ő pedig nagyon messze van innen. Aztán rájöttem, hogy itt van nekem Lawan. Aki szintén árva.
	Halkan odalopakodtam hozzá. Óvatosan megérintettem a vállát, mire azonnal felriadt. Elmondtam neki, hogy nem tudok aludni, hogy nem tud kimenni a fejemből anyám. Máskor talán kiabált volna velem, vagy nemes egyszerűséggel visszaaludt volna. De most halkan felkelt, s elvezetett a tó partjára. Ott tüzet gyújtott, s átnyújtott nekem egy pokrócot. Belebámultam a tűzbe. A lángok halk ropogása anyám, Leo és apám hangját idézte... Azokét, akik ezért a háborúért haltak meg.
	– Tudod, amikor elveszítettem az apámat, nagyon elkeseredtem. Teljesen magam alatt voltam, de aztán elkezdtem énekelni. Szó szerint kiénekeltem magamból a bánatomat. Hidd el, nagyon sokat segített. Gitároztam. Hangom az égbe szárnyalt, s én gitároztam. Magamat kísértem, egyedül voltam, az erdő mélyén. Apára gondoltam, arra, hogy mit is jelentett nekem. Hirtelen valami nedveset éreztem az ujjaimon. Lenéztem, s láttam, hogy vizesek, de a húrok is azok. Még egy csepp cseppent a gitárra. 
	Ekkor jöttem rá, hogy sírok. Nem hangosan, de még csak a levegőt sem vettem nehezen. Halkan, csöndben, szívszaggatóan sírtam. Arcomról nem töröltem le a könnyeket, otthagytam őket. Végigcsorogtak az arcomon, s én meredten bámultam a szemben lévő falat. Selly így talált rám. Letörölte a könnyeim, s leült mellém. Láttam rajta, hogy ő is sírt. Tulajdonképpen ekkor lettünk barátok...
	Az pedig, hogy elengedd... Nos, sokkal nehezebb. De segítek neked. Van egy szokás az erdei lények körében, egy rituálé, amivel elengedjük a halottainkat. Ezt nevezik a Lámpások éjszakájának. Elmondom a mondáját.
	Valahol messze-messze, élt egy fiú és egy lány. Egy kis városban laktak, s nagyon szerették egymást. A fiú apja azonban nem nézte jó szemmel őket, s színtiszta irigységből elhatározta, hogy örökre szétszakítja a szerelmeseket. Sokat próbálkozott, ám a fiatalok szeretete kiállta a próbákat. De az apa nem adta fel. 
	Megmondta a fiának, oda kell adnia a legféltettebb kincsét, bármi légyen is az, vagy megöli a lányt. A fiú legféltettebb kincse azonban a szerelme volt. Ezt meg is mondta az apjának, ám az azt mondta, nem hisz neki. Igazából szívét olyannyira megmérgezte az irigység, hogy megölte a lányt. A fiú ezt nem tudta, s könyörgött az apjának, hogy adja vissza neki a szerelmét, legalább annyira, hogy utoljára megölelje, s elbúcsúzzon tőle. Bevallotta, hogy az apja megtörte, bármit megad a lányért. Az apa azonban megmondta a fiúnak, hogy a lány már halott. Nem bánta meg tettét, még akkor sem, amikor látta a saját fiát szerelmének holttestére borulni. 
	A fiú, a temetés után gyertyát gyújtott, s annak fényénél, az éjszaka közepén egy lampiont készített. Belerakta a gyertyát, s elengedte a lámpást, mely felszállt az égbe. Vannak, akik szerint ezután az apa megbánta szörnyű tettét, van, aki azt mondja, a fiú nem tudta elengedni szerelmét, s utánahalt. Lényeg, hogy a lampion még ma is ott kering valahol az égben, s ha szomorú vagy, meglátod. Ennek állítunk emléket azzal, hogy elveszített szeretteinknek lámpást gyújtunk, s elengedjük, így az elszáll a messzeségbe.
***
	– Annak idején abban a nagy városban nem csak a Fehér Gyermeknek volt különleges képessége az állatokkal szemben. Élt akkoriban öt fiú. Barátok voltak, s bár koruk különböző volt, mégis nagyon hasonlítottak egymásra, abban, hogy mindegyikük imádta az állatokat. Nap mint nap kijártak az erdőbe, s a beteg madarakon, szarvasokon, sőt még a törött lábú farkasokon is segítettek. Meggyógyították őket, s pár nap alatt a leggonoszabb seb is eltűnt az állatokról.
	Bár egyformán szerették egymást, kikiáltottak egy fiút vezérüknek. Húsz éves volt, nem ő volt a legidősebb, ám nálánál fiatalabbak is akadtak a csapatban. Viszont vitathatatlanul ő értett a legjobban a gyógyításhoz, és ő volt az egyetlen, ki beszélt az állatok nyelvén. Jópár éve kijártak már az erdőbe, s páruknak már családja is volt. A vezérük felesége épp várandós volt első közös gyermekükkel.
	A nap szépen sütött, s a barátok jól érzték magukat. Mindegyikőjüknek volt elfoglaltsága, mert akkoriban sok csapdát állítottak az emberek, s az állatokat gyakran nem sebezték halálra, csak egy-egy véres foltot hagytak maguk után. Azonban az könnyedén elfertőződött, így a fiúknak akadt bőven munkájuk. Ám a vadászok nem nézték jó szemmel a ténykedésüket, s elhatározták, hogy végeznek az összegyűlt állatokkal. A fiúk későn vették észre a veszélyt, s már nem tudtak elmenekülni a sok beteg négylábúval. 
	A vadászok választást kínáltak a barátoknak. Vagy elmennek onnét, vagy őket is megölik. A gyógyítók vezére azonban azt mondta, inkább meghalnak az állatokkal együtt, mint sem hogy gyáván elmenekülnének. A vadászok meglepődtek ugyan, de megölték a fiúkat. Az állatoknak azonban volt idejük elmenekülni, így a barátok áldozata nem volt hiábavaló.
	– S később az ő gyermekeikből lett a hartok népcsoportja, ugye? – mosolyogtam Noyára.
	– Igen – nevetett vissza rám. – Megtanultad a leckét, igaz? No, de most ideje munkához látni. Holnap van a nagy nap!
	– Miféle nagy nap? – kérdeztem értetlenkedve.
	– Hát a Vizsga napja! Elfelejtetted?
	– Nem is mondtad! De hisz... Én nem készültem fel! – ezt nem kellett volna. Ismét hosszas előadásba kezdett, miszerint én igenis fel vagyok készülve, és azt hitte, hogy ezt már megbeszéltük, és... Az első öt perc után elvesztettem a fonalat. Aztán a monológja végén kibökte, hogy lehet, hogy elfelejtett szólni. Nem örültem neki, de nem volt mit tenni, el kellett fogadnom.

	Másnap reggel akkora csomóval a gyomromban ébredtem, hogy azt hittem, valami betegségem van. Aztán rájöttem, hogy csak izgulok. ,,Csak". Köpni-nyelni nem tudtam az idegességtől. Noya azt mondta, igyak valamit. Megfogadtam a tanácsát, s egy óra alatt legyűrtem fél pohár kumbayt. Nem éreztem jobban magam. 
	Aztán mesterem szólt, hogy ideje összekészülődnöm. Felvettem egy köpenyt a szokásos, kék szoknyám és fehér ingem fölé, majd elindultam a falu közepe felé.
	Az központi házikó már négy, felnyergelt ló várakozott, mellettük három erős, komoly harcos. Noya átölelt és sok sikert kívánt, majd átnyújtotta a kardomat. Mást nem vihettem magammal. A harcosok halványan mosolyogtak idegességem láttán – ők is átélték már ezt, és pontosan tudták, mit érzek.
	Lovakkal indulutunk el az erdő egy távoli, félreeső csücskébe. Az út egy teljes napig tartott, pedig alig álltunk meg, hogy a lovak pihenjenek, mi pedig harapjunk valamit. A komor harcosok hamar felengedtek, nemsokára fesztelenül ugratták egymást, történeteket meséltek, és hamarosan az egész erdő visszhangzott a nevetésüktől. Végül hatalmas diófák között álltunk meg, a naplemente vörösre festette az erdőt. A harcosok rám kacsintottak, sok sikert kívántak, majd otthagytak. Egy szál karddal.
	Nagyjából egy órát kutyagoltam, mire találtam egy táborozásra alkalmas fát. Sötét volt már, de azért tüzifát gyűjtöttem, majd levelekból, és fiatal ágakból kunyhót készítettem. Pont olyat, amilyenben a faluban is aludtam.
	Aztán elkezdtem felderíteni a környéket. Sötét volt és kezdett igazán hideg lenni, így csak egy száz méteres körben jártam be az erdőt. Mire viszaértem a táborhelyemül szolgáló fához, már alig álltam a lábamon. Sietve apró tüzet gyújtottam, gondosan ügyelve, hogy messziről ne látszódjék a fénye, majd nyugovóra tértem. Akármilyen izgatott is voltam még reggel, mostanra az elmúlt. Most már csak az előttem álló pár napra koncentráltam.
	
	Pár óra múlva az erdő szélére értem. Megdöbbentem, mert egy folyót találtam. A partmenti kidőlt fatörzsek egyikéből kivágtam egy jó darabot, s kardommal egy darabos, de egybefüggő egényt vágtam belőle. Vizet raktam bele, majd én is ittam. Több dolgom nem akadt, így visszaindultam rögtönzött táborom felé. Útközben bogyókat gyűjtöttem, vacsorának. Kezdtem megéhezni. Egy fán rengeteg liánt láttam, így azokat levágtam. Egész jó kötél lett belőlük. 
	Mikor visszaértem a fához, leültem a tövébe, s megeszegettem a bogyókészletem felét. A másik felét elraktam reggelire. Nem volt túl tápláló vacsora, így elhatároztam, hogy reggel, a világosban majd csapdát állítok a kötelem segítségével. Ezután álomra hajtottam a fejem. A tűz már csak parázslott, így azt nem oltottam el. Legalább távoltartja a vadakat.
	Másnap reggeli után azonnal munkához láttam. A kötélből csapdát készítettem, olyat, amely csak a lábánál fogva fölrántja a levegőbe az áldozatot. A hartok ugyan csak ritkán esznek húst, de megmutatták, hogyan kell elkészíteni, mondjuk, egy jó nyulat.
	Mivel a víz már igencsak fogytán volt, újból megtettem az utat a patakhoz. Most jóval világosabb volt, mint tegnap, így láthattam, hogy a patakon túl egy másik erdő kezdődik. Sőt nem is! Csak egy erdősáv, s mögötte... Talán víz? Nem voltam benne biztos. Mindenesetre faragtam még két tároló edényt, s azok közül az egyiket megtöltöttem vízzel. A másik szélére apró lyukakat ütöttem a kardom hegyével, s azokon átvezettem egy liánt. Az üres edényt így könnyedén a vállamra akasztottam, a másik kettőt pedig kézben vittem.
	Visszafelé ismét elhaladtam a bogyókkal teli bokrok mellett, így az üres edényem is megtelt. Mikor visszaértem, leraktam a szerzeményeimet, s ellenőriztem a csapdát. Nem volt szerencsém. Mivel már nem tudtam magammal mit kezdeni, elkezdtem keresni a sebesült állatot, amit majd meg kell gyógyítanom. 
	Útközben szedtem gyógynövényeket, mindenfélét, vegyesen. A beteg, vagy sebesült állatnak azonban semmi nyoma nem volt. Ideiglenes szállásomhoz visszatérve leraktam a növényeket, szépen sorba, majd ismét ellenőriztem a csapdámat. Ezúttal találtam benne egy nyulat.
	Miután meggyőződtem róla, hogy nem beteg, és nem is sebesült, tehát nem az, akit én keresek, elroppantottam a nyakát, sikítófrászt kaptam, majd kibeleztem, hánytam egyet, végül megsütöttem. Így, sülten nem is volt olyan vészes. Miután megebédeltem (egy kis nyúlcomb bogyóval), ismét nekiláttam keresni a leendő betegemet.
	Valami nagyon gyanús volt vele kapcsolatban, mert nem találtam egyetlen nyomot sem, amelyen elindulhattam volna. Egy idő után azonban elkezdtem felfigyelni bizonyos jelekre, mint például az indokolatlan mennyiségű vesszőre egy magas fa tövében. Vagy a madarak némaságára. Aztán rájöttem a megoldásra. Én nem egy négylábút keresek. Hanem egy madarat. Egy ragadozómadarat.
	Ismét felállítottam a csapdáimat, ám ezúttal olyanokat, amelyek inkább a kisebb állatok elfogására alkalmasak. Estére szereztem is két pockot. Miután ezek a csapdák már megölték áldozatukat, csak annyi volt a dolgom, hogy kiraktam a döglött rágcsálókat, biztos távolságra a tűztől. 
***
SÓLYMOK RIKOLTÁSA
	A napok összefolytak, egyformák és üresek voltak. Az után az éjszaka után, hogy Lawan elmesélte nekem a lámpások éjszakájának mondáját, egyfolytában az eget bámultam, s kerestem, kutattam szememmel a lampiont a csillagok közt. Nem találtam. Lassan úgy éreztem, kezdek elveszni.
	Rengeteget merengtem a régi Larán, aki az igazáért bárkivel szembeszállt volna, aki élénk volt, de mikor az kellett, lehiggadt. Aki el tudta fogadni, hogy az apja meghalt, a bátyja eltűnt, a húgától elszakították... De ez már nem én voltam. Nem voltam önmagam... Csak egy kutat látok, belenézek, s látom magamat elsüllyedni a feneketlen vízben. Kiáltok, kinyújtom kezem, de már késő... Már csak pár buborék száll föl a víz tetejére, s lassan azok is elmaradoznak. Még látom az arcomat, amint halottsápadtan valamit kiáltok magamnak. Aztán végképp elveszek.
	Mikor kinyitom szemem, először a fényesség lep meg. Minden zöld és üde. A közelben madarak énekelnek, s erdei lények edzenek. Hirtelen valami eltakarja a kilátást. Eltart egy darabig, mire ráfókuszálok. Selly az. Rámmosolyog, s azt mondja, valaki szeretne beszélni velem. Követem őt a tisztásra, a tó mellé, s látom, hogy a családom áll ott. Anya, apa, Leo és Lena. Kissé távolabb tőlük észreveszem Lawant, aki az apjával beszélget. Nagyon vidámnak látszanak. Magam mellé nézek, s látom, hogy Selly már nincs ott, hanem az apjával és a vezetőnkkel, Serával nevet. Sera homlokán még nincs ott az a kis ránc, s Selly is egészségesebbnek látszik.
	Odamegyek a családomhoz, akik tárt karral fogadnak engem. Bátyám átkarolja a vállamat, apám megveregeti a hátamat, Lenával összeölelkezünk. Anya egy csókot ad az arcomra, és selymesen lágy hangon azt mondja, hiányoztam. Átnyújt egy ajándékot, egy kis zöld medált. Viharsánc, villan be a neve. Aztán valaki megszólít. Hangja kedvesen, nyugodtan cseng. Felismerem, Lawan az. Finoman megrázza vállam.
	Felébredtem. Valóban Lawan szólított, de mikor kinyitottam a szemem, nem a fényes zöld álom fogadott, hanem a rideg valóság, ahol háború van. Ahol nincsenek teljes családok, gondtalan gyermekek, vagy mosolyok. Helyette van kardcsörgés, nyílvesszők suhogása és kiáltozó emberek. 
	– Lara, jól vagy? – kérdezte összeráncolt homlokkal. Bizonyára kiáltozhattam, mert nem Lawan volt az egyetlen, aki ébren volt. Páran, akik addig aludtak, bosszúsan, a többiek inkább szánakozva néztek rám. 
	– Nem... – hangom idegenül csengett.
	Lawan egy bögre teát nyújtott felém, én pedig a legkisebb hála nélkül vettem át. Túlságosan belefáradtam, hogy bármit is érezzek. Belefáradtam az érzelmekbe. Mindenfajta bánat nélkül egy könnycsepp gördült végig az arcomon. Halk csobbanással ugrott fejest a bögrémbe, szimmetrikus köröket hagyva maga után.
	– Lara... – szólalat meg rövid csönd után Lawan. A hangja teli volt szánalommal.
	– Úgy érzem – vágtam a szavába –, mintha elvesznék a habokban. Mintha már nem lennék a régi Lara. Nem tudom, mi lesz, ha elsüllyedek, de lehet, hogy el akarok süllyedni.
	– Ne vessz el! – Vágta rá Lawan. – Nézd, ötletem sincs, hogy mi történne, ha feladnád, de nem hinném hogy bármelyikünk örülne neki. El nem tudom képzelni, milyen nehéz neked, de nem adhatod fel.
	– És miért nem? – néztem fel rá. Valamit megláthatott a szememben, mert mást válaszolt, mint eleinte gondolt.
	– Mert te vagy az egyetlen, aki véget vethet ennek a vérengzésnek. És mert most már készen állsz. Többet nem tudok adni neked, mindent megtanítottam. Kiigazodsz a nyomokban, úgy lősz mint egy erdei lény, ha találkoznál a Swengáloddal, meg tudnád szelídíteni és... Mert nem tudnálak elengedni.
	Visszaaludtam. De legalábbis elájultam, mert Lawan hangja elmosódott, és én ismét a kútnál találtam magam. Ám ezúttal nem vagyok egyedül. Lawan kötelet nyújt át, s én leeresztem azt a vízbe. Érte nyúlok, s megkapaszkodok benne, majd a kút tetejéről húzni kezdem. Lawan segít nekem. Megkapaszkodom a kút peremében, s kinyújtom a kezem magamnak. Egy gyors rántással kihúzom magam a kútból, ki a biztonságos földre.
	Mikor ismét magamhoz tértem, éjszaka volt. Ezúttal Selly fogadott. Mutatóujját a szájára téve csendre intett, s elindult. Pár lépés után hátrafordult, hogy megnézze, követem-e. Követtem. Lassan a tó felé vezetett. Ott leültetett magával szemben, majd a már odakészített levelek közül felemelt párat, s lassan mutatott pár mozdulatot. Követtem példáját, s egy óra múlva egy csodálatos lampiont tartottam a kezemben, oldalán mintákkal, benne egy gyertyával. 
	Selly felírta egy papírdarabra anya, és apa nevét, majd belerakta a lámpásomba. Ezután tüzet csiholtam, s meggyújtottam a gyertyámat. Egy ideig vártam, néztem a lampion oldalán életre kelő történetet, majd elengedtem a lámpást. Selly csöndesen visszament a táborba, de én még maradtam.
	Néztem, ahogy a lámpásom felszáll az égbe, a csillagok közé. Éreztem mezítelen talpam alatt a fű hűvösségét. Arcomat a szélbe tartottam, s hagytam, az hadd cibálja kedvére a hajamat. Éreztem a tavasz illatát, melybe egy kis esőillat is keveredett. Néztem a csillagokat, s a holdat, s arra gondoltam, hogy megint Lara vagyok. A lány, aki egy végzetes éjszakán fázósan összehúzta magán átázott kabátját, s akit az élet idesodort, Asinoroba, egy tó mellé. Aki immár árva, de akinek vannak barátai, s valahol van egy testvére is. A lány, akinek az a feladata, hogy véget vessen a háborúnak.
	Másnap mesterem így talált rám. Rámosolyogtam, s ő meglepetten viszonozta.
	– Látom, visszatértél közénk. Selly mondta, hogy megmutatta, hogy kell lámpást készíteni. Azt mondta, hogy a lámpásod oldalán minták voltak. Ha nem veszed tolakodásnak... Mik voltak azok?
	– Képek. Ahogy apa utoljára elindul otthonról, ahogy letérdel édesapád mellé, miközben mögötte már jönnek a lovasok. Anya, amikor énekel, s amikor búcsút int apának, a temetésén.
	Egy darabig semmit nem szólt. Talán a saját lámpására, a saját fájdalmára gondolt. Aztán kissé megrázta magát, mintha valami álomból ébredne, és megkérdezte: 
	– És most már jól vagy?
	– Igen – s hangom ismét a régi volt. – Viszont van valami, amit nem mondtál még el... A jóslat. Hogy szól? Mármint... pontosan.
	– Nem biztos, hogy jól teszem, de elmondom – köszörülte meg a torkát mesterem. – 
Lesz egy lány, kiből kettő van,
És Sorsuk ködös völgykatlan,
Mikor hatalmuk hangjai
Tenger életét oltja ki

	– Ez nem hangzik túl bíztatóan... Hogyhogy a gyász miatt meghal az egyikünk? És ki az a valaki, aki ezt megakadályozhatja? És mégis kit veszíthetnénk el? Ó, nem... – néztem Lawanra. De ő nem vette észre, csak felnevetett.
	– Már megint kezded! Elárasztassz a kérdéseiddel! Nem tudom, nekem csak a szövegét mondták el, nem gondolkodtam rajta túl sokat.
	Láttam rajta, hogy nem mond igazat. Hogy valamit még mondtak neki, és biztos voltam benne, hogy rengeteget gondolkodott a jóslat értelmén. Én, mondjuk, úgy gondoltam, hogy a jóslatnak szinte semmi jelentőssége nincs. Csak kijelölte, hogy ki, jobban mondva, kik vetnek véget a háborúnak. És hogy a végén az egyikük meghal... Nem örültem annak, hogy ez a jóslat rám vonatkozik. Nem a haláltól féltem. Mégcsak nem is attól, hogy elvesztem Lenát. Inkább attól, hogy el sem jutunk odáig. Hogy képtelenek leszünk a feladat végrehajtására. Valahogy e mellett szinte eltörpült az az apróság, hogy az egyikünk meghalhat.
	– Hát akkor nincs más hátra, mint megmenteni a világot! – próbáltam lazának tűnni, de Lawant nem tudtam becsapni.
	– Lara, nem leszel egyedül! Ott lesz Lena is!
	– És ott leszel te is, nem igaz, Law? – máskor talán a torkomnak ugrott volna a becenév miatt, most azonban valamiért csak elfordult.
	– Én... nem... nem szeretnék... szóval, nem fogok harcolni – kopp. Szinte hallottam, ahogy leesik az állam. Mi van?
	– Mi van? Te talán nem akarod megbosszulni apádat? Vagy gyáva vagy hozzá? Csak én érzem úgy, hogy ez nem ér? Hogy elvesztettük a szüleinket? Csak engem hajt a bosszúvágy? Hát nem akarsz segíteni nekem? Ha másért nem, ha az apádért nem, hát legalább a barátságunkért harcolj! Vagy mi másért nem harcolsz?
	Le kellett volna állnom. Már az első kérdésem után. Azonnal. Meghallgatnom az érveit. De nem, én szokásomhoz híven rázúdítottam egy komplett kérdéslavinát. Ráadásul nem pont a legideálisabb kérdésekkel. Hát csoda, hogy elfordult, és sietős léptekkel távozott? Tudtam, hogy már késő, de meg kellett próbálnom.
	– Bocsáss meg! – szaladtam Lawan után.
	– Nem lényeg – válaszolta rám sem pillantva.
	– Tényleg sajnálom! Nem kellett volna rákérdeznem! – engem nem lehet ilyen könnyen lerázni!
	– Már mondtam, hogy mindegy. Nem számít.
	– Kérlek, várj meg! Várj! – végre megállt. – Figyelj, bocsánat, de muszáj volt megkérdeznem. Tudnom kellett, hogy amit érzek, az normális-e.
	– Nos, normális. Tessék, válaszoltam – már ment volna tovább, de én ismét útját álltam.
	– De akkor te miért nem harcolsz? Kérlek!
	– Jó, ülj le. Elmondom – kezdte. – Anyámat elvitte egy járvány, amikor kicsi voltam. Így csak apám maradt nekem. Nagyon közel álltunk egymáshoz, pedig én magamnak való kisgyerek voltam. Aztán, amikor apám meghalt, teljesen lesújtott a gyász. Már nem volt kibe kapaszkodnom, elsüllyedt a mentőövem. Emlékszem, csak ültem a patak partján, s éreztem, hogy valami megtört bennem. Hogy már nem vagyok az, aki eddig voltam. Azután már csak az edzésnek éltem. Képességem volt rá, ez volt apám ajándéka. 
	Próbáltam nem közel kerülni senkihez, de ez nehezebb volt, mint gondoltam. Az erdei lények, mint azt te is tapasztalhattad, megértő, és gondoskodó lények. Számunkra nagyon fontos az összetartás, talán mert ilyen kevesen vagyunk. Selly volt az egyetlen, aki megértett, s őt nem féltem közel engedni magamhoz, mert tudtam, neki egy életre elege van a háborúból, ő nem megy csatába. És így nem veszíthetem el. 
	Te voltál az első, akit akaratom ellenére is megkedveltem. Pedig tudtam, hogy nem kéne, mert te biztosan elmész harcolni, de nem biztos, hogy vissza is térsz. És hogy miért nem harcolok? Mert elegem van a háborúból. Mert nem akarok több halottat. Nem akarok részese lenni ennek az ostoba, és értelmetlen háborúnak. Nem fogok olyan fájdalmat okozni másoknak, amilyet nekem okoztak. Mert én majdnem belehaltam. Nem fogom megakadályozni, hogy elmenj a csatába, de nem tartok veled.
	– De hisz minden emberre szükségünk van! Gyorsabban vége lenne ennek az egésznek, hogyha te is jönnél harcolni. Nagyon jó íjász vagy, láttalak már lőni! Gyere velem!
	– Nem lehet... Nem egyezne az elveimmel. Sajnálom – mondta, és elment. 
	Sokáig nem láttam. Másnap a tábor fölkerekedett, hogy visszamenjünk az eredeti erdőnkbe, el erről a szomorú tájról. Velük tartottam, de így sem láttam Lawant.
	Persze próbáltam feltűnés nélkül utána kérdezősködni, de nem válaszoltak egyenesen, s nem akartam, hogy megtudják: hiányzik. Tettem tovább a dolgom, mosolyogtam a többi erdei lényre, beszélgettem velük, de egyre csak tekintgettem körbe, nem látom-e Lawant. Nem láttam, de viselkedésem szerencsére csak Sellynek szúrt szemet.
	– Miért nézel állandóan körbe? Vársz valakit? – kérdezte.
	– Nem – vágtam rá, talán túl gyorsan is. Ő csak hosszan rámnézett, majd kissé szomorkásan elmosolyodott.
	– Lawan, ugye? Veszekedtetek? – s kedvesen rámnézett. Nem bírtam ki, el kellett neki mondanom. Nem lett könnyebb a szívem. Fájt, hogy egyedül kell megvívnom a csatát, még ha lesz is mellettem egy hadsereg. De Lawan nem lesz a harcosok között.
	Nehéz szívvel sétáltam a fák alatt. Nem nem lesz mellettem a mesterem, a barátom. Lawan. Így hát kitaláltam valamilyen ürügyet, s meglógtam Selly mellől. Óvatosan kiváltam a csapatból, s sétálni indultam. Tudtam, hogy visszatalálok hozzájuk, ennyit tanultam mesterem keze alatt. Nem hittem volna, hogy ennyire szíven üt, hogy Lawan nem tart velem. Tudtam, hogy nem kötelessége, mert amint megtalálom a Swengálomat, kiképzésem véget ér. Többet nem taníthat már nekem.
	Gondolataim messze elkalandoztak, lábam csak vitt előre. Nem néztem, merre megyek, s mire felocsúdtam a gondolataimból, már késő volt. Egy hálót terítettek rám, s valaki egy rongyot tömött a számba. Valahol a távolban felrikoltott egy sólyom, majd erősen fejbevágtak.
	Utolsó gondolatom ez volt: 
Nagyon sajnálom, Lawan!
***
	Éjfél környékén megjelent egy sólyom. Hallottam, ahogy jött. Ez már alapból gyanús volt, hisz köztudott, hogy a sólymok az egyik legnémább repülők. Ám ennek a sólyomnak hiányzott a fél szárnya. Valami tőből letéphette. Egy kicsiny csonk maradt csak meg belőle.
	Csak álltam, és igyekeztem nem hányni a vörös, elfertőződött hús láttán. Elvégre is nem vet túl jó fényt a gyógyítóra, ha még ehhez is gyenge a gyomra. Lassan közelebb mentem. Halkan beszéltem hozzá, egyelőre emberi nyelven. Aztán szép lassan átváltottam testbeszéd és artikulálatlan hangok egyvelegére. Azaz az ő nyelvére.
	Először csak oldalratáncolt. Aztán megpróbált felrepülni. Nem ment neki. Barna tollát a seb körül pirosra festette a vér. Lassan megnyugodott. Óvatosan megérintettem a két szeme között. Nem húzódott el. Kezem lejjebb vándorolt, s lassan hozzáért a sebhez. Összerázkódott, de még mindig közel maradt. Ekkor döntöttem úgy, hogy vége az ismerkedős szakasznak.
	Elmentem gyógynövényekért, majd letéptem a köpenyemből egy darabot. Visszamentem a sólyomhoz, s a gyógynövényeket beáztattam egy tál vízbe. Ezután a rongyba csavartam őket, s a madár szárnyára raktam. Aztán megitattam a sólymot, és elmentem aludni.
	Reggel az első dolgom az volt, hogy készítettem a madaramnak egy fészket. Persze, csak rongyokból. A köpenyemet teljes egészében feláldoztam. Aztán csináltam egy pótszárnyat, a maradék köpenyből, liánokból és faágakból. Azt még nem tudtam, hogyan fogom odaerősíteni a csonkhoz, de ez már félsiker volt. A seb éjszaka kitisztult, s most lassan gyógyult. A sólyom nyugodtan tűrte, amikor kicseréltem a kötést. Úgy látszik, felfogta, hogy csak én segíthetek rajta, és nem ellenkezett.
	Ismét felállítottam a csapdáimat, majd elmentem tüzifáért. Mire visszaértem, a sólyom már a fészkében ült, alatta azonban farkasok kutatták át a cuccaimat. Megfagyott bennem a vér. Dermesztő lassúsággal felém fordultak. Kivillantották a fogukat, majd támadtak. A kardomhoz kaptam; ezt szerencsére végig magamnál tartottam. Megvillogtattam a pengét, de nem hatott rájuk. Egyre csak közeledtek. Lehettek vagy heten-nyolcan. Túl sokan.
	Az egyik, a legnagyobb, egy hatalmas szürke felüvöltött. Vad, éhes üvöltése a fák között visszhangzott. A falka közelebb óvakodott. Sárga szemek villantak mindenfelé. Többen voltak, mint addig gondoltam. Az egyetlen esélyem az volt, hogy megfélemlítem őket, és továbbállnak, így hát rájuk támadtam.
	Éles halált hozó tornádó voltam, fémmel, mely hosszú sebet harap a farkasok húsába, de hiába. Ha megsebesítettem az egyiküket, ketten jöttek helyébe. Éles karmaikkal és tűhegyes fogaikkal szemben nem vehettem fel a versenyt. Menekülésre kellett fognom. Valahogy sikerült eljutnom a legközelebbi fáig, és nagy nehezen felkapaszkodtam rá. Alattam a farkasok körbeállták a fát és vadul morogtak rám. Felugráltak a vadgesztenye törzsére, én pedig egyre jobban féltem. Fentről néztem az éhes farkasokat, és áldottam az eszem, hogy a sólyom fészkét elég magasra tettem ahhoz, hogy ne érhessék el.
	Se vizem, se élelmem nem volt, ráadásul a sólyom is kezdte felkelteni a farkasok érdeklődését, így cselekednem kellett. Villámgyors mozdulattal átlendültem a másik fára. Egy fenyőfa volt, borostyánszínű gyantájától nem sokára könyékig ragadtam.
	Sajnos a farkasok nagyon kitartóak voltak. Tudtam, hogy nem várhatom meg, amíg elmennek, hiszen a sólymom veszélyben volt. 
	Mikor lemásztam, nem támadtak rám. Újra elmentem vízért, ezúttal pár farkas is elkísért. Úgy éreztem magam, mint valami farkasokkal suttogó. Azért éjszakára inkább a fán maradtam.
	
	Hirtelen ragyogó ötletem támadt, s visszamásztam a fenyőre. Mikor visszaértem a hozott gyantával bekentem a szárnyat, ott, ahol majd kapcsolódik a sólyomhoz. Majd úgy rögzítettem a szövetet a madaram szárnyára, hogy stabilan ottmaradjon. Ezután felragasztottam a szárnyat. Egy kicsit megpiszkáltam a madarat, hogy megmozgassa a szárnyait. És igen, sikerült! Kicsit nehézkes volt, a gyanta pedig ki tudja, meddig tart, de sikerült a feladatom.

	Tudtam, hogy ez a negyedik nap a hatból, és mivel a csapdák jól működtek, volt élelmem, testőreim, és a sólyom is szépen meggyógyult. Még csak rövidebbeket repült, vadászni bedig egyenesen képtelen lett volna – főleg úgy, hogy a pótszárnnyal csak nagyon hangosan tudott repülni –, de határozottan gyógyulófélben volt.
	Aztán az ötödik nap hajnalán beütött a ménkű. Éjjel vihar volt, a szél teljes erejéből tépte a fákat, így nem sokat aludtam. A farkasok pedig, mint akik megőrültek, rohantak ezerfelé: rettegtek a vihartól. A sólyom befészkelte magát az ölembe, így aludtunk el a fa tövében. Aztán patadobogást hallottam. Eleinte azt hittem, a hartok azok, de aztán rájöttem, hogy ők csak holnap jönnek. De akkor vajon kik lehetnek?
	Amikor bevágtattak a táboromba, ez egyértelmű lett. Az ellenség. A lovasok arcát fekete maszk fedte, amúgy páncélban voltak. Hátasaikon harci festések csillámlottak a raggali napfényben. Nagyon impozáns látványt nyújtottak, kár, hogy meg akartak ölni. Félálomban előrántottam a kardom, de ők csak nevettek. 
	Kiderült, hogy férfiakról van szó. Kivéve egyet. Egészen hátul volt, mondjuk az öt lovasból hátul lenni nem nagy szám. Ő nem nevetett, s lova sem volt kifestve. Ami azt illeti, páncélja sem volt, de legalább a maszk az ő arcát is lefedte. Szeme hidegen csillogott, s mikor megszólalt, végigfutott a hátamon a hideg. A hangja rideg és számító volt, az olyan ember hangja, aki megszokta, hogy teljesítsék a parancsait. Az olyan ember hangja, aki, ha ölnie kell, nem téveszt, nem csinál semmit feleslegesen.
	– Elég legyen, ostoba banda! Fogjátok el a lányt, és nyomás, különben ideérnek a hartok! – a "hartok" szót úgy ejtette, mintha köpött volna, s arcára is az undor ült ki.
	Mit tehettem volna? Megtámadtam a nőt. Nem ijedt meg, még csak meg sem lepődött, csak odébbugratta a lovát, majd felém fordult. És lecsapott. Olyan erővel, hogy a fájdalom végigfutott a karomon, át a testemen, s elkezdett tőle kiadósan fájni a talpam. De azért visszatámadtam. A többiek ekkor ocsúdtak fel, de szerencsétlenségükre a farkasaim is most tértek vissza. Így körülöttünk dúlt a harc, mi pedig kardoztunk az egész közepén.
	Sajnos nem bírtam sokáig. A nő ellen még csak-csak kitartottam volna, de úgy látszik a farkasaimat sikerült legyőzni, mert az egyik harcos kupánvágott a pajzsával. Nem olyan erősen, mint a nő, de azért összeestem tőle.
	Rongyot dugtak a számba, összekötötték hátul a kezem, és lefegyvereztek. Végül pedig a sólymommal együtt – ki tudja miért, de magukkal vitték őt is – felraktak az egyik lóra. Én viszont továbbra is ellenálltam. Úgyhogy a nő is fejbe vágott. Na ettől már elájultam. Utolsó gondolatom ez volt:
Nagyon sajnálom, Lara!
***
A TENGERTÁNCOS
	Hangos morajlásra ébredtem. Kinyitottam a szemem, de csak nagy kékséget láttam. Megpróbáltam felülni, de nagyon megfájdult a fejem. Valahogy sikerült feltápászkodnom, de nagyon ingatagon álltam a lábamon. Amit láttam, attól szemem-szám elállt. A tenger partján álltam.
	Lábam alatt tengeri kagylók ropogtak, mikor közelebb mentem a vízhez. A szél teljes erőből fújt, hajamat tépázta, ruhámat cibálta. A tenger hullámai már a lábamat csapkodták. Elvarázsolt. Csak álltam, egyedül, s hallgattam a tenger folyamatos zúgását. Csak álltam, egyedül, s éreztem a tenger sós illatát. Csak álltam, egyedül, s figyeltem a tajtékok különös mintáját.
	Hirtelen belémhasított a gondolat: mit is keresek én itt? Hol vannak a fogvatartóim? És Lawan? Vajon észrevették már az eltűnésemet? Vajon megbocsájtja valaha, amit tettem? S én? Én megbocsájtom magamnak, hogy hagytam magam elfogni? És Lena? Vele mi történt?
	Körülnéztem, fogvatartóimat keresve, s szívem megállt egy pillanatra a látványtól. Tőlem száz méterre ott állt Lena. Kék ruháját fújta a szél, szemével a tenger messzeségét fürkészte. Nevét kiáltottam, s elkezdtem feléje futni. A szél elfújta hangomat, de Lena megérezte a közelségem. Hirtelen felderült az arca, és ő is felém rohant.
	Kettőnk között nagyjából félúton egy fa állt. Kitárt karokkal futottunk egymás felé, mint a filmekben. Már majdnem egymáshoz értünk. De ekkor észrevettem valamit. A fa vonalában egy drót feszült. És halkan, alig hallhatóan zúgott. Áram. Odakiáltottam Lenának, de későn. Elhasalt a kötélben, és megrázta az áram. Nem mozdult.
	Kiabálva futottam oda hozzá, odébbhúztam, le a drótról. Sírva próbáltam élesztgetni. Aztán lépteket hallottam magam mögött. Hátranéztem, s egy nőt láttam közeledni. Határozottan nem volt szimpatikus, mondjuk lehet, hogy az arcát takaró maszk miatt. Hideg, számító hangon így szólt:
	– Nem halt meg, te észlény! Na, felkelni, ennyi időtök volt együtt! – gonoszan felkacagott, majd a fák felé intett. Onnan megtermett, maszkos férfiak bújtak elő, s arcukon ronda vigyorral odajöttek hozzánk. Most vagy soha felkiáltással távolabb óvakodtam, majd elővettem az íjamat. Azaz csak elővettem volna, de sajnos volt annyi eszük, hogy lefegyverezzenek. Ez idegesített, de mit tehettem ellene? Egyébként is tizen voltak egy ellen. Úgyhogy megtámadtam őket.
	Semmit nem ért. Úgy értem, nem az a ,,nem tudtam elmenekülni, de megsebeztem pár embert" féle semmit, hanem konkrétan semmit. A nőre támadtam először, de azonnal leütött. Halálosan pontos ütés volt, de csak másodjára sikerült eltalálnia. A reflexeim még működtek valamelyest.
	Legközelebb egy hajón ébredtem fel. Egészen szimpatikus hajó volt, a hajókabinnak meleg hangulatot árasztó fa burkolata volt, helyes kis hajóablakkal. Mondjuk a rács egy kicsit lerontotta az összhatást, de még így is szép volt. 
	Aztán rájöttem, hogy a kezeim nincsenek többé összekötve. Az ajtóhoz rohantam, de az zárva volt, s kintről őrök hangját hallottam. Mibe is reménykedtem? Aztán észrevettem Lenát. És mellette egy idegen, nagyjából tizennyolc éves srácot. Lena lassan kinyitotta a szemét. Arcán boldog mosoly terült el, mikor meglátott.
***
	A fejem fájt, a szemem szúrt, de éltem. Egy vadidegen lovon zötykölődtem, előttem a nő lovagolt. Hátranéztem, és majdnem lefordultam a lóról, mert egy nagy, fekete szakállal találtam szembe magam. Szerencsére a szakáll gazdája még időben elkapott. Valami nem stimmelt. Éreztem, hogy valaminek nem ilyennek kellene lennie. Aztán rádöbbentem. A harcoson, aki mögöttem ült a lovon, nem volt maszk.
	Turcsi orra volt, barátságos, fekete szeme, és egy forradás az állán. Ferdén rámvigyorgott. Az egyik foga hiányzott. Óvatosan visszamosolyogtam.
	– Jó, hogy felébredté'! Azt hittük mán, soha többé nem nyitod ki azt a szép szemedöt. A főnök jól leütött! – furcsa tájszólása ellenére szimpatikus hangja volt. – No, mi van, megkukultá'? – dörmögött tovább. Látszott rajta, hogy szívesen tovább beszélne, de egy másik lovas ügetett mellénk.
	– Hagyd már szóhoz jutni a lányt, ember! Perry vagyok, ez pedig itt Walter. Azok ketten hátul John és Jack, a testvérpár, ők nem fognak sokat beszélni! Nem beszélik a nyelvet, tudod. Az pedig, elöl – halkította le a hangját Perry –, ő Susan. Nagy harcos, de mogorva, mint a fene.
	Óvatosan visszamosolyogtam rá, majd megkérdeztem, miért nincs rajtuk a maszk. Walter nagyot nevetett.
	– Hát nincsen az a fejünkre nőve, te! Aztat csak munka közbe' kell viselni. Ilyenkor az fölösleges vóna.
	– Na, persze Susanon mindig ott van. Az ő arcát még mi sem láthatjuk, pedig lassan egy éve dolgozunk vele együtt. Pedig biztosan csinos pofija van – kacsintott rám Perry. – Ahh, egy igazi amazon – nézett rá vágyakozva. Nem álltam meg nevetés nélkül. A magas, langaléta, vörös hajú Perry egy csöppet sem illett a rideg Susanhoz.
	Este tábort vertünk. A kötelet ugyan nem vették le rólam, csak a vacsora idejére, de egyébként jól bántak velem. A jégkirálynő korán behúzódott a takarója alá, de mi még sokáig beszélgettünk. A távolban hegyek látszottak, megkérdeztem Perryt, át fogunk e kelni rajtuk? Azt mondta, sötét arccal, igen. Aztán már csak meredt a tűzbe.
	Másnap késő délután értük el a hegyeket. Perry elsápadt, s kérte Susant, várjuk meg a reggelt az átkeléssel. Susan persze hajthatatlan volt. Megkerestem Waltert a tekintetemmel, s elkaptam a pillantását. Odajött hozzám, s megkérdeztem tőle, miért fél ennyire Perry a hegylánctól.
	– Tudod, kicsi lány, Perry olyan helyrő' gyütt, ahol sok mendemonda övezi a hegyeket. És ezek biza nem azok az esti mesék!
	– Nem bizony! Most egy órát pihenünk, addig mesélhetek nektek – jött oda hozzánk az emlegetett Perry. – Réges-rég a hegyekben szörnyű démonok laktak. Az emberek rettegtek tőlük, s épp ezért áldozatokat adtak a hegynek. Minden hónap utolsó péntekén kiraktak két fiatalt: egy fiút és egy lányt a hegy lábához. Kezüket-lábukat összekötötték, hogy el ne meneküljenek. 
	Reggelre nem voltak ott. A démonok felcipelték őket a barlangjukhoz, ahol ki tudja, miket tette velük. Ám éjszakánként még most is hallani az ártatlanok halálsikolyának visszhangját, ahogy a hegyek között bolyong, a kiutat keresve.
	Összeborzongtam, és nem lett több kedvem átkelni a sötétben. De már indulnunk kellett. Mint mindig, most is Susan ment elöl, utána jöttünk Walter és én, majd Perry, végül a testvérpár. A hegyek között jeges szél fújt, s már megbántam, hogy nem kértem egy takarót a fogvatartóimtól. Walter bezzeg jól felöltözött, látszott rajta, hogy nem először jár itt.
	Ahogy egyre beljebb hatoltunk, úgy lett egyre hidegebb a levegő, s egyre hangosabb a szél. Egy szűk szorosban haladtunk éppen, amikor az első szikla ránk esett. Szerencsére senkit sem talált el, de Susan megkétszerezte a tempót. Elkezdett esni az eső, s a vízcseppekkel együtt pár kő is potyogott a nyakunkba. 
	Vágtába ugrattuk a lovakat. A sólymom rekedten felvijjogott, ő az egyik táskában lapult. Hirtelen éles kiáltás szelte át a levegőt. John halálsikolya volt az. A testvére próbálta megmenteni, de esélytelen volt. Tovább kellett indulnunk, de Jack nem mozdult a holttest mellől. A következő kő őt találta el. A testvérére borult.
	Holtan.
	Mire kiértünk a hegyek közül, az idegeim teljesen kikészültek. A sötétben nem láttunk semmit, de a hajnal fény már ott lebegett a fejünk felett. Én elaludtam a fáradtságtól, Walter és Susan munkához látott, Perry pedig csak mellettem ült, és csak azt hajtogatta: "Démonok!"
	Mikor felébredtem, egy fátpillantottam meg. Mögötte pedig a tengert. Eddig is csak párszor szólaltam meg a katonák társaságában, de most egy szót nem szóltam. Csak néztem a végeláthatatlan vizet. Időközben megérkezett az erősítés is, még három ember. A kezemről, és a lábamról leszedték a köteleket, de észrevettem, hogy a partszakasz, ahol állok, körbe van kerítve.
	Kisétáltam a sziklára, s megbabonázva bámultam a tengert. Hirtelen erős késztetést éreztem arra, hogy oldalra nézzek. A szívem majd' kiugrott a helyéről. Lara állt a parton nem messze tőlem. Lehetett vagy száz méter. 
	A nevét kiáltottam, s elkezdtem futni feléje. Már majdnem odaértünk egymáshoz, amikor elkerekedett a szeme. Valami olyasmit kiáltott, hogy álljak meg. De már késő volt. Hasra vágódtam, s erős csapást éreztem. Erősebbet, mint Susané. Áram. Lara erre próbált meg figyelmeztetni.
***
	– Jó reggelt, Csipkerózsika! – köszöntöttem a testvéremet, majd összeölelkeztünk.
	– Jajj, annyi minden történt, úgy féltettelek! Mi történt veled az elmúlt fél évben?
	Miután mindent elmeséltem neki, ő következett. Aztán elmondtam neki a jóslatot. Ő pedig cserébe mindent, amit megtudott. Apa halálának körülményeiről egyikünk sem beszélt. Nagyjából egy órája beszélgettünk, amikor megéreztem, hogy valaki figyel. Először csak fészkelődtem, de aztán elegem lett, és hátrafordultam. A srác felébredt, s most minket nézett. Zöld szeme mintha a vesémbe látna. Egyébként egész jóképű volt. Szőke haja, ívelt szemöldöke szimpatikussá tette az arcát. Megkérdeztem tőle, ki ő.
	– Én... Bízhatok bennetek? – miután rávágtuk, hogy "hát persze", mesélni kezdett. – Szóval két és fél évvel ezelőtt, amikor kitört a háború, engem is elraboltak. Hát, hogy úgymondjam, én vagyok az "elveszett királyfi".
	– És mi ez a hely? Hol vagyunk?
	– A Tengertáncoson. Ez apám gyilkosának a hajója. Úgy gondolom, a tengerentúlról jöhetett – mondta, majd fojtatta az elbeszélést. –	Nem mondom, hogy túl jól bántak velem, de a börtönőreim jó arcok voltak. Egy magas, langaléta, Perry, és egy kövér, erős,...
	– Walter – Lena vágott bele a srác elbeszélésébe, majd hozzátette: – Engem is ők kísértek ide.
	– Ó, micsoda egybeesés! – mosolygott a húgomra a trónörökös. – Aztán jött valaki... Sötét ruhában volt, és nem beszélt sokat. A nevét nem mondta meg, de kiszabadított. Annyi őrön vágta át magát, ahány csak az útjába került. És ez nem volt kevés. Amikor az ajtómhoz ért, az ottani őrök – most nem Walterék voltak őrségben – elpucoltak. Valahonnan sikerült kulcsot szereznie, és kinyitotta az ajtót. Adott egy kardot, és rohantunk. Már a börtön udvarában jártunk, amikor utólértek bennünket a katonák. Azt mondta, menjek előre, ő feltartóztatja a katonákat. Szót fogadtam. Bár ne tettem volna! Még láttam, ahogy elhurcolják. Utána rohanni kezdtem. Hetekig, hónapokig bujkáltam, elmentem az erdei lények erdejébe, de ott nem találtam senkit.
	– Asinoroba menekültünk – sütöttem le a szemem. Hagyhattunk volna ott őrszemeket. – Csak most mennek vissza a többiek.
	– Akkor hát ezért. Aztán a hartok felé vettem az irányt, de ezek bekerítettek, és most itt vagyok – intett körül dühösen a hajókabinban. – Már egy hete itt raboskodom. Sikerült kiderítenem, hogy a fegyvereink a szomszéd szobában vannak. És azt is megtudtam, hogy a megmentőm neve...
	– Leo volt – mondtuk egyszerre Lenával. – A bátyánk – fojtatta nővérem. – És nem élte túl.
	– Őszinte részvétem – mondta a fiú, majd dühösen kifakadt. – Mindig minden jó embert megölnek körülöttem! Először az apám, aztán mindenki, aki bújtatott, és végül Leo! Elegem van ebből a rohadt háborúból!
	– Ebben egyetértünk – dörmögtem sötéten. A fiúról valamiért Lawan jutott eszembe, és ettől nem lettem boldogabb.
	– Most ti következtek! Hogy kerültetek ide?
	Miután mindenről beszámoltunk, egészen újfajta csodálkozással nézett ránk. Aztán ő és Lena beszélgetésbe elegyedtek a kardforgatásról. Kiderült, hogy mindketten nagyon jól értenek hozzá. Én csak leültem a sarokba, és gondolkodtam. Hogy lehetne kijutni innen? Amikor beadják a vacsorát, vagy bármilyen kaját, ki tudnánk törni, de a fegyvereink a másik szobában vannak, és nem hinném, hogy nyitva van az ajtaja. Fegyver nélkül pedig nem érdemes belevágni.
	Kiderült, hogy a trónörököst Damonnak hívják. És jól tippeltem, valóban tizennyolc éves. Tehát csak három évvel idősebb nálunk. Ahogy néztem őt és Lenát, egyre inkább egyedül éreztem magam. Gyorsan megtalálták a közös hangot. Szinte láttam, ahogy egyre közelebb kerülnek egymáshoz. Nem bántam. Hisz nekem is vannak barátaim! Hogy hiányzott akkor Lawan! Nélküle nagyon magányos voltam.
***
	Amikor kinyitottam a szemem, elsőnek egy idegen srácot pillantottam meg. Ami először feltűnt, hogy nagyon helyes. Aztán észrevettem Larát. Elmosolyodtam.
	– Jó reggelt, Csipkerózsika! – Összeölelkeztünk.
	Mindent elmeséltünk egymásnak. Elmondta a jóslatot. Nem mondom, hogy nyugodtabb lettem tőle. Aztán felébredt a srác is. Kiderült, hogy ő a trónörökös. És ismerte Leót. Miután minden információt kicseréltünk, elkezdtünk beszélgetni a kardozásról. Látszott, hogy nagyon ért hozzá. Aztán gyógyításra terelődött a téma. Ekkor dobták be nekünk az ebédet. És, ami már meg sem lepett: az egyik tálcán ott ült a sólymom.
	– Ez meg hogy került ide? – Damon, a trónörökös nem nézte jó szemmel, hogy az ebédjébe beleevett egy madár.
	– Damon, ez itt... Hát szóval, még nincs neve. De ő az a sólyom, akiről meséltem neked – jól esett kimondani a nevét.
	– A szárnya... Már meg ne sértődj, de nem a legjobb munka, amit eddig láttam – nem sértődtem meg. Kikopogott az ajtón, és az őröktől kért pár dolgot. Az őrök meg is hozták azokat, s fél óra múlva a sólymomnak már új szárnya volt.
	– Köszönöm, Damo, ez csodálatos.
	– Igen, nyugodtan hívhatsz Damonak... Egyébként köszönöm – csak remélni tudtam, hogy nem veszi észre, mennyire elpirultam. – Szerintem nevet kellene adni neki... Mi legyen?
	– Ötletem sincs – vallottam be.
	– Mit szólnál a Démonhoz? Elvégre is, az már majdnem Damon – kacsintott rám.
	– Nem vagy te egy kicsit egoista? – döntöttem oldalra a fejem.
	– Hát, lehet. Tudod az ember ezt így kívülről nem látja – újabb kacsintás.
	Láthatóan jól szórakozott. Próbáltam komoly maradni, de ezt már nem bírtam megállni: elmosolyodtam. Végzetes hiba volt. Visszamosolygott. Mintha kisütött volna a nap. Gyönyörű mosolya volt.
	– Talán nem olyan rossz név az a Démon – mondtam, csak hogy leplezzem a zavaromat. Szerencsére nem vette észre. Aztán benyitott egy őr. Perry volt az.
	– Damo, sajnálom, de Susan hívat. És a másik is ott van – nézett Damonra jelentőségteljesen Perry. – Még mindig reménykednek, hogy köpsz.
	– Mi van? – néztem a trónörökösre.
	– Tudod, most eltűnök egy ideig. Ha egy óra múlva nem térek vissza, akkor meghaltam. Klónozni akarnak, és kell a minta. Vicc volt, nyugi. Kihallgatás. Na, jó volt veletek! – búcsúzott.
	Miután elmentek, Larára néztem. Egészen elfeledkeztem róla. Még mindig a fal tövében ült, és csak bámult a semmibe. Lassan odaléptem hozzá.
	– Nem is olyan rossz arc ez a Damo, nem?
	– Ja, aha – ilyen bő választ sikerült kihúznom belőle.
	– Mi a baj? – húztam össze a szemöldököm.
	– Én... Semmi.
	– Az ikertestvéred vagyok, nekem bármit elmondhatsz! – ritkán láttam Larát ilyen szomorúnak.
	– Oké. Szóval van egy srác, Lawan. Ne nézz így rám! Csak barát! – "aha, persze" gondoltam magamban, de nem szólaltam meg. – És mielőtt elfogtak volna, elég csúnyán összevesztünk. És azt mondta, hogy nem fog harcolni – Larából csak úgy dőlt a szó. Még egy ideig nem fejezte volna be, de én gyengéden a szájára tapasztottam a kezemet.
	– Figyelj, semmi gond. Majd meggyőzzük, jó? – annyit sikerült elérnem, hogy elmosolyodott. De az nem az a régi, ragyogó mosolya volt, hanem annak csupán az árnyéka.
	– Jó... Ki kéne jutnunk innen – egészen megélénkült, de engem csak szorongással töltött el a tudat, hogy harcolni kell.
***
	– Figyelj, a fegyvereink a szomszéd szobában vannak, úgyhogy ez nem probléma. Csak leütjük az őröket, elvesszük a kulcsot, és a fegyvereket, és már itt sem vagyunk. Damo már elég jól ismerheti a hajót ahhoz, hogy kivezessen minket a fedélzetre. Onnan pedig ez már gyerekjáték! Csak hívsz pár delfint, vagy mit, és itt se vagyunk. Mit szólsz? – de Lena csak a fejét ingatta, nagy szomorúan.
	– Nem jó... Nem érzem az erőm. Tudod, tudnék kommunkiálni az állatokkal, de csak akkor, ha hallótávon belül vannak. Ha az erdőn kívül vagyok, nem érzékelnek engem az állatok. És mi van a te képességeiddel? Milyen állat lesz belőled? – ez kínos.
	– Háát... Még nem találkoztam a Swengálommal, szóval még nem tudok... állattá válni – elmagyaráztam neki, hogy is működik ez.
	– Akkor meg vagyunk lőve... Hacsak nem foglaljuk el a hajót, de arra tényleg nincs nagy esély. Csak Susannal nem tudnánk végezni, hárman sem.
	Mikor Damon visszatért – kicsit sebesebben, mint volt, de élve – elmondtuk neki, mire jutottunk. Azt mondta, elég, ha egyikünk kijut, és ő riadóztatja a mi harcosainkat. Mindannyian fellelkesültünk, de sajnos ez tiszavirág életű volt. Mert amint valamelyikünk elszökik, a többieket szinte biztosan kivégzik. Nem túl jó kilátások. Végül megegyeztünk, hogy másnap megbeszéljük, s a vacsora után aludni tértünk.
ÁLOM VOLT CSUPÁN...
	Aznap éjjel, először, mióta az erdei lényekhez kerültem, meglátogattak az álmok.
	Egy város főútján állok. De valami nem stimmel vele. Sehol egy eleven lélek. Ami azt illeti, holt sem. Valahol viszont mégis csak megszólal egy harang. Félreverik. Valaki meghalt. Aztán alaposabban körülnézek. Halott Királyok Városa, villan be. És már tudom, hogy ez az a város, ahol annak idején mindenki élt. Egy nő lép oda hozzám. Erdei lény, a füle hegyesebb, mint az enyém. Megszólal.
	– Ha eljöttél volna velem, ez nem történik meg. Mi itt kiképeztünk volna, és a háború gyorsabban eldől. Persze, a mi javunkra, és nem a tiétekre! Hahaha! De te nem is tudtál volna róla, és több ember nem halt volna meg.
	– Menj innen! Hagyj békén! – felriadtam.
	Éreztem, hogy ez az álom valós. És hálát adtam Nívának és Katlennek, hogy a sorsom ilyen fordulatot vett. Mert abban már biztos voltam, hogy az a nő gonosz.
***
	Az álmom a szokásossal kezdődött. Apa halálával. De aztán hirtelen máshol találtam magam.
	Egy kiszáradt erdőben állok. Mellettem egy tó vize csillog, de olyan sötéten, hogy összeborzongok tőle. A tó túloldalán jelzőtüzek égnek, körülöttük sötét alakok mozognak. Ebből a távolságból nem látom, kik azok, de tudom, érzem, hogy erdei lények. Egy hart lép mellém.
	– Szépek? Tudod, ha eljössz velem azon az estén, ők még mindig élnének. Már vége lenne a háborúnak. A trónörököst már rég megöltük volna.
	– Megöltétek volna? De hisz ő nem ártott senkinek! Ártatlanokat csak a... Ó. Szóval te a királygyilkos oldalán állsz.
	– Tudod, ebbe a tóba ez az erdő belefojtott egy vadászt. És az erdei lények ezt a tavat szent helyként tisztelik. Tényleg a jó oldalon állsz?
	Mikor felébredtem, reszkettem a hidegtől. Damo is felébredt, és odaatta a pokrócát. Hálásan burkolóztam be, de nem segített sokat. Pár perc csönd után Lara ébredt fel üvöltve. Ő is fázott, így bebújt mellém a takaró alá. Beszámolt az álmáról. Damo komoran bólintott.
	– Én is úgy értesültem, hogy a Halott Királyok Városa a központjuk – értetlen tekintetünket látva sóhajtott egyet, majd mesélni kezdett: – Mint tudjátok, ebben a városban lakott annak idején mindenki. És azóta az emberek be se tették oda a lábukat. Úgy értem, soha senki. Ám a régi idők királyai még most is ott vannak eltemetve. Az a monda járja, hogy minden esős éjszaka, amikor valaki magányosan bolyong az utcákon, az elveszett királyok felkelnek sírjukból, s vezetőt választanak maguk közül. Ilyenkor félreverik a harangot, s újból megkoronázzák a kiválasztottat. Ő pedig megkeresi az embert, aki az utcákon bolyong, és a sorsát a kezébe veszi. Csak egyetlen dolog győzheti le ezt a királyt. Ha valaki szembemegy a saját elveivel a bolyongó lélek megmentésére. A királyok pedig igen gonoszak tudnak lenni.
	– És... ez mennyire igaz? – Larán valami ősi és hatalmas rettegés lett úrrá. Még sohasem láttam ilyennek.
	– Ki tudja? Nem lehet leellenőrizni. De szerintem kitaláció az egész.
	– És ha nem? Ki menne szembe a tulajdon elveivel értem? Mert Lena, azon a bizonyos első éjszakán én egyedül mentem haza. És esett az eső. És azóta... érdekes fordulatot vett az életem.
***
	Nagyon bepánikoltam. Nagyon, nagyon.
	– Hé, semmi baj! Minden rendben lesz, ez csak egy ostoba mese – vígasztalt Lena.
	– Figyelj, akkor azonnal hazamentél? Vagy bolyongtál?
	– Hát, azt hiszem, hazamentem – néztem értetlenül Damonra.
	– Akkor nincs miért aggódnod. Ez a mendemonda csak azokra vonatkozik, akik cél nélkül kóvályognak esőben az utcán. És neked volt célod. Nem vagy veszélyben – Damo olyan határozottan beszélt, hogy már majdnem hittem neki. De csak majdnem, a kételynek még maradt egy apró szikrája a szívem mélyén.
	Aztán áttértünk Lena lidérces álmára. Kérésére elmondtam neki a Fehér Gyermek legendáját, holott már ismerte. Egy kicsit megnyugodott. Meséltem neki a tóról Asinoroban. És elénekeltem neki azt a balladát, amit én egykoron Lawan szájából hallottam. Meglepően jól emlékeztem mind a szövegére, mind a dallamára.
	Furcsa volt annyi év után újból énekelni. Már nagyon régen nem daloltam, ki tudja, miért. Lena tágra nyílt szemmel hallgatta, Damon pedig egészen összekucorodott.
	– Szép hangod van – mondta a végén a srác. Pontosan ugyanezt mondtam annak idején én is Lawannak. Szó szerint. Aztán Lena is megszólalt, de ő csak rákontrázott az én énekemre. Csak a dallamot változtatta meg, a szöveg ugyanaz maradt. Én is bekapcsolódtam, s éreztem, hogy a levegő megtelik elektromossággal. Damon arca belefagyott az első döbbenet pillanatába.
	Mikor befejeztük, egymásra mosolyogtunk. És azóta a bizonyos esős éjszaka óta először megint egyek voltunk.
***
	Reggel elhatároztuk, hogy másnap elszökünk. Nem ülhetünk ölbe tett kézzel, és, bár ezt nem mondtam a többieknek, féltem, hogy Damont nem akarják továbbra is életben tartani. Eddig is csak csali volt a saját elmondása szerint, és most, hogy minket is elfogtak, feleslegessé vált. Ami azt illeti, mi is.
	Terveket szőttünk, és Damo térképet rajzolt a hajóról. Aztán megbeszéltük, hogy megyünk. Lara hátul marad, fedez minket az íjával. Damon és én pedig vágjuk az utat a kardokkal. De legelőször azt kellett kitalálni, hogy hogyan jutunk ki innen. Amikor kinyitják az ajtót, kisprintelünk, de az őröket sajnos muszáj lesz leütni. Ez természetesen a trónörökös feladata lesz. Csak remélni tudtam, hogy nem Perry és Walter lesz őrségben.
	Délután megint elvitték kihallgatásra Damont. Mikor visszajött, fel volt dagadva a szája. Csak annyi időm volt, hogy el tudjam látni a nálam lévő gyógynövényekkel, és mennem kellett. Mert Larát és engem is ki akartak hallgatni.
	Átvezettek a hajón. A fedélzetre érve belöktek egy kisebb csapóajtón. Egy aprócska, de annál hátborzongatóbb terembe érkeztünk. Lara azonnal felpattant, de Susan  hátracsavarta a karját, és összekötözte a kezét. Ezután én következtem. Nem álltam ellen.
	Aztán leültettek minket egy-egy kényelmetlen faszékre.
	– Nos, madárkáim csicseregjetek csak! – Susan sajnos elemében volt. Mellette egy sötét bőrű alak ült, fekete kalapjának karimája egészen eltakarta az arcát.
	– Hagyjad, Su! – mély, nyugodt hangja volt. – Hol vannak az erdei lények? – nézett Larára.
	– Nem mondom el neked – Lara pimaszul belebámult az idegen arcába.
	– Tudod?
	– Hát persze. De nem szeded ki belőlem.
	Susan felemelkedett a székéről, és behúzott egy nagyot Larának. Könny szaladt a szemébe, de megállta sírás nélkül.
	– Bolond! A testvérét használd! – Kezdtem berezelni. Én nem vagyok olyan bátor, mint Lara. – Még visszatérünk rád, ne aggódj! – nyugtatta meg testvéremet, majd felém fordult. – A hartok tartózkodási helyét tudjuk... Anélkül nehezen találtunk volna meg téged. De a harci képességeiteket nem ismerjük. Most felteszek neked pár kérdést. Ahányszor nem válaszolsz, Lara annyi pofont fog kapni. Tehát. Kik akarnak harcolni? Mely nemzetek? Milyen erővel?
	Hallgattam, mint a sír. Csatt. Lara összeszorította a fogát, s tűrte a pofont. Az idegen hidegen elmosolyodott.
	– Hogy szól a jóslat? Milyen fegyveretek van, ami fontos lehet a háború során? Milyen képességekkel rendelkeztek?
	Már majdnem megszólaltam, de Lara alig láthatóan megrázta a fejét. Azt akarta, hogy egy szót se szóljak. És ezért vállalta az újabb pofonokat is. Csatt, csatt, csatt. Már nekem is égni kezdett az arcom.
	– Utolsó kérdések. Hol a katonai egységetek? Kik a vezetőitek? Kik lázadnak?
	Néma csöndben maradtam, csak a szemem hunytam le. Nem akartam látni Lara arcát. Csatt. Csatt. Puff. Puff? Kinyitottam a szemem. Lara épp Susan arcába taposott.
***
	Nem mondom, hogy nem fájtak az ütések. Legszívesebben ordítottam volna a fájdalomtól. Aztán elegem lett. Féltem, hogy Lena nem bírja tovább, és kiköp valamilyen információt. 
	Úgyhogy lefejeltem a nőt. Azt hiszem, Susannak hívták, mintha Lena ezt mesélte volna. Minden erőmet és súlyomat beleadtam. Fájt is tőle a fejem! De legalább az a nő elesett. Mit tehettem? A kezem összekötve, úgyhogy az arcába tapostam. Nem sajnáltam. Ő kereste a bajt! Na jó, egy kicsit talán megszántam. De csak utólag. Persze az idegen azonnal visszalökött a székre. De meg mertem volna esküdni rá, hogy nem ért hozzám.
	Aztán visszavezettek a kabinba, és elárulták, hogy holnap ilyenkor már halottak leszünk. Nem nyugodtam meg tőle.
	Nem aludtam valami fényesen, de Lena borogatásai sokat segítettek a felpuffadt arcomon. Bár azt mondta, a gyógyító ereje nem igazán működik az erdőn kívül, én ezt nem így gondoltam. Aznap éjjel nem álmodtam.
	Másnap korán keltünk. Damon elmondta, hogy amíg mi tegnap távol voltunk, megpróbált vasdarabot kérni, de nem kapott. Az őrök azt válaszolták neki, hogy szigorítottan őriznek minket. Ez sem derített jobb kedvre. Lena borogatása azonban nagyon bevált: már alig látszottak az arcomon Susan ujjai.
	Aztán eljött az ebédidő. Szerencsétlenségünkre Perry nyitott be. Félresöpörtük, be, magunk mögé, a szobába. Aztán kimentünk. Az ajtó előtt csak két őr állt, Damo két villámgyors mozdulattal állon vágta őket. Élettelenül terültek el a padlón. Ha felébrednek, fájni fog a fejük, az biztos!
	Benyitottunk a fegyvertárba. Az íjam ott hevert a padlón. Azonnal felvettem, és a tegezemet vállamra vetve már indultam volna kifelé. De Damon utánam szólt, hogy vigyek több nyílvesszőt, hátha elfogy. Megfogadtam a tanácsát.
	Halkan kiléptünk az ajtón, majd gyorsan elkezdünk felfelé iszkolni. A lépcső eléggé nyikorgott, de nem vettek észre bennünket. Sikeresen felértünk a fedélzetre. Ott azonban komplett katonai osztag várt ránk.
	Az emberek lábára céloztam. Nem akartam megölni őket, csak harcképtelenné tenni. Persze ez sokkal időigényesebb célzást igényelt, de ők is csak emberek. Ráadásul zsoldosok is akadtak köztük. Én pedig nem akartam gyilkos lenni. Még biztosan nem.
	Már vagy egy tucat embert megsebesítettünk. Lena és Damon is csak a csonkításra ment. Ám sajnos egyszer ők is felocsúdtak a többenetükből. És ránk támadtak. Én felugrottam a hajóskapitány fülkéjének tetejére, onnan szedtem le az embereket. Sajnos voltak vagy százan. Azt nem beszéltük meg, hogy mi lesz, ha sikerül kijutnunk. Talán nem is reménykedtünk benne, vagy nem akartuk elkiabálni. Esetleg egyszerűen elfelejtettük. De Lena és Damon egyértelműen a korlát felé igyekeztek, s rájöttem, mit akarnak. A vízbe ugrani. Logikus.
	Próbáltam kilőni az útjukból az embereket, de túl sokan voltak. Lena csonkított sólyma, Démon, tiszta erőből támadott. Az ellenfélnek így a szemére is vigyáznia kellett. Ekkor jelent meg a vízben egy kardszárnyú delfin. Odakiáltottam Lenának, de már ő is észrevette, és éppen arról csevegett vele, hogy vigyen el bennünket. Az orka azonban megmakacsolta magát.
	– Azt üzeni, hogy csak egyikünket hajlandó elszállítani – kiáltotta Lena, miközben megsebesített egy újabb katonát, majd kitáncolt egy halálos csapás elől.
***
	Próbáltam meggyőzni, hogy többünket is elbírja, de hajthatatlan maradt.
	– Damo, neked kell menned! – néztem a srácra.
	– Nem hagylak itt téged... titeket.
	– Damo, nincs más megoldás! – ekkor valami olyasmit tett, amire végképp nem számítottam. Megölelt.
	– Vigyázz magadra – suttogta a fülembe, majd ugrott. Utánanéztem. Leeresztett karddal bámultam, ahogy eltűnik a távolban. És vérzett a szívem. Lara odasétált mellém, és átölelt.
	Aztán elvették a fegyvereinket, és visszazártak bennünket a cellánkba. Immár összekötözve. Este sokáig beszélgettem Larával. Próbált vígasztalni, de nem járt sok sikerrel. Elmesélte a lámpások éjszakájának történetét. Együtt könnyeztük meg a szerencsétlen fiatalokat. Minden gát átszakadt köztünk, ismét egyek voltunk.
	Hátrakötözött kezünk nem tette kényelmesebbé az éjszakát. Másnap reggel elzsibbadt karral ébredtünk. Reggelit nem kaptunk, de az ebédet belökték az ajtón. Aztán később benyitott Walter is. Azt mondta, az őrséget megkétszerezték, de több kihallgatásunk nem lesz. Viszont pár nap múlva, ha majd elláttak minden sebesültet, kivégeznek minket.
	Megkértem, hogy adja át bocsánatkérésemet Perrynek. Azt mondta, megpróbálja, de most hallgatják ki. Tudni akarják, mi történt.
	Következő nap ugyanilyen siváran telt el. Larával rengeteget beszélgettünk a jóslatról, és anyuról. Még mindig a zsebemben volt a medálja, a Viharsánc. Megkértem Waltert, aki aznap is benézett, hogy vegye ki, és akassza Lara nyakába. Megtette. Azt monda, Perryt büntetésképp elég csúnyán megverték, de nem Susan, így lassan fel fog gyógyulni. És nem haragszik nagyon.
	Lara könnyes szemmel nézte a medált. Ami azt illeti, én is az enyémet. Így aludtunk el.
***
	Aznap éjjel különös álmot láttam...
	Fehér szoknya van rajtam, épp úgy, mint a valóságban. Ám a szokásos zöld blúzom fölött most egy fehér prémkabát is melegít. Nyakamban pedig anyám utolsó ajándéka: Viharsánc, a zöld levelekből készült medál. Egy domb tetején állok, körülöttem egy téli erdő.
	Ám a fák törzse fekete, s az ágakra rakódott hó is gonoszan csillog. Félelem markolja meg a szívemet. Összeborzongok a hidegtől, bár csak álmodom az egészet. Elindulok, le a dombról. Beérve a fák közé csak még nyugtalanabb leszek. És zörejt hallok a hátam mögül...
	Egy szarvas az. Értelmes tekintetén látom, hogy nem akar bántani. Óvatosan az orrára teszem a kezem. Nem húzódik el, sőt, belefúj a tenyerembe. Rámosolygok, s a nevén szólítom: Kolam. Kezemet a nyakára teszem, s ismét a behavazott ösvény felé fordulok. Továbbindulok az úton, kezem a szarvas marján nyugszik. Ám ezúttal a fák törzse aranyszínben pompázik, s a hó ezüstként ragyog. Fénye hideg ugyan, de barátságos.
	A szarvas halkan felbődül, s megbök az orrával. Megrázza agancsos fejét, majd a háta felé néz. Azt akarja, hogy üljek fel rá. Szívesen eleget teszek a kérésének. Vágtatni kezd, patája körül szikrázik a hó, mintha ezernyi szikra lobbanna lángra körülötte. A hó ropogása is a tűz hangját idézi. S valahonnan tudom, hogy az ősök nyelvén a kolam szó tüzet jelent.
	Kolam fokozza a tempót, s én megkapaszkodom vastag bundájában. Hideg szél csap az arcomba, én mégsem fázom. Aztán szarvasom megáll egy patak mellett. Én leszállok a hátáról, s letérdelek a friss hóba. Kortyolok a patak vizéből, majd a kezembe veszek egy keveset. Ünnepélyes lassúsággal odalépek Kolamhoz.
	– Kolam, szarvasok szarvasa, leszel hű barátom?
	– A Swengálod vagyok, Lara.
	Aztán, a szabályok szerint, beleiszik a vízbe, amely varázslatos módon nem fojt ki a tenyeremből. Majd megfordul, s elvágtat. Lassan eltűnik szem elől, elnyeli őt a téli erdő. Utána akarok kiáltani, de torkomban megfagy a levegő. Úgy érzem, minden erőm elhagy. S a fák ismét feketén ragyognak és sötéten méregetnek engem.
	Sírok. Könnyeim végigszántják kipirult arcomat, s a fehér prémkabátomra csöppennek. Szoknyám már átázott, én pedig egyre hevesebben didergek. Összekuporodom, de elveszítem az egyensúlyom. A patakba esek. A jéghideg víz átjárja testemet. Elájulok a kimerültségtől és a hidegtől. Az utolsó gondolatom Kolam.
***
	Aznap éjjel különös álmot láttam...
	Tavasz van. Egy kis ligetben állok, körülöttem cseresznyefák virágzanak. Mezítláb vagyok, de egyébiránt a szokásos szerelésemben: kék szoknya, fehér blúz. Most egy köpeny terül a vállamra, épp olyan kék, mint a szoknyám. És mint Tengerszem. Várok valakire. Nem tudom, pontosan kire, de izgalommal tölt el, hogy találkozhatok vele.
	Aztán amikor megérkezik, minden kétséget kizáróan tudom, hogy rá vártam. Fekete farmer van rajta, és fekete ing. Arcán féloldalas mosoly. Egy másik srác is jön vele. Megdobban a szívem, mert Damon az. A társa pedig Lawan.
	Üdvözlésképp átölel, majd bemutatja nekem Lawant. Egymásra mosolygunk, s azt mondja, nagyon hasonlítok Larára. Azt is hozzáteszi, hogy, bár gyönyörű vagyok, neki jobban bejön a testvérem. És Damonra kacsint. Aztán tovasétál, s lassan eltűnik szem elől.
	Leülünk a fűbe, amely lágyan csiklandozza a talpamat. Azt mondja, nem ért egyet Lawannal, s mindketten felnevetünk. Rám villantja szívdöglesztő mosolyát, majd egymásba kulcsolja a kezeinket.
	Ám az égbolt hirtelen elsötétül, s mennydörgés jelzi a vihar közeledtét. Damon eltűnik mellőlem, s én egyedül maradok a viharban. Félni kezdek. Elered az eső, s a köpenyem hamar átázik. A fű elvágja a talpam, és a rózsaszín cseresznyevirágok vörösbe váltanak. Aztán villámlani kezd, és a villámok éles fényénél megpillantok a távolban egy várat. Sötét falai erőt sugároznak, apró ablakai nem sejtetnek jót.
	Felé indulok, mert azt remélem, beengednek a vihar elől. Ám mikor odaérek, s bekopogok, elüldöznek onnan. Nagyon félek. A talpam már több sebből vérzik, véres lábnyomaimat elmossa az eső. Behúzódok egy fa alá, ám a fába villám csap, s én ijedten rohanok tovább. Nem tudom, hová tartok, csak menekülök a szörnyű vihar elől. Hol vannak már azok a kellemes pillanatok Damonnal!
	Ekkor fény gyúlik az égbolt közepén. Mintha a nap sütne át rajta, anyámat látom, amint mosolyával beragyogja a földet. A fénysugarak áthatolnak a felhők sötét, nehéz függönyén, s a világra ismét jólét borul. A fű megint kellemesen lágy, a cseresznyevirágok újból rózsaszínűek a haragos vörös helyett. A vár helyébe egy fehér falú kastély kerül, oldala csak úgy ragyog a vakító napfényben. Lábamon nyomai sincsenek a sebeknek, köpenyem száraz.
	Felnézek az égre, de anyámat már nem látom. Damon lép mellém, s együtt nézzük a tiszta, kék eget. Mintha ez a vihar csupán álom lett volna...
***
ÚT A NAPLEMENTÉBE
	Mikor reggel felébredtem, semmi változást nem tapasztaltam. Az kabin ugyan úgy nézett ki, mint amikor elaludtam és Lena is békésen szuszogott mellettem. Aztán ő is felébredt, és sikított egy nagyot.
	Összeráncoltam a szemöldököm. Azaz csak összeráncoltam volna, de nem volt. Megpróbáltam közölni vele, hogy minden rendben, de csak valami furcsa bőgés hagyta el a számat. Aztán lenéztem. És elbődültem, ami leginkább a sikításnak felelt meg.
	Átváltoztam az álmomban látott szarvassá. Csodálatos agancsom volt, vastag, téli bundával – Kolam lettem.
	Annyi haszna volt a dolognak, hogy a köteleim nem bírták a terhelést, így szabad voltam. Megpróbáltam visszaváltozni, de mivel Lawan nem mondta el, hogyan kell, ez eleve kudarcra volt ítélve. Erősen az emberi testemre koncentráltam, már amennyire egy szarvas agya képes a koncentrációra. Szerencse, hogy a lelkem, az öntudatom átkerült ebbe a testbe. Hogy hova tűnt az eredeti, arra ötletem sincs.
	Megéreztem a tudatomban egy másik tudatot. Kolamét. Együttes erővel sikerült átváltoznom, s valami csoda folytán a ruháim épek voltak. Lenára persze a szívbajt hoztam, de miután elmagyaráztam neki a dolog lényegét, kissé lenyugodott. Aztán felderült az arca.
	– Lara, így meg tudunk szökni! Figyelj, még ember-alakban felmegyünk a lépcsőn, aztán te átváltozol, és belevetjük magunkat a tengerbe. Én rád ülök – hú, de furcsán hangzik –, és amikor delfinek, vagy valami ilyesmi közelébe kerülünk, meggyőzöm őket, hogy vegyenek a hátukra.
	– Mindez szép és jó, Lena, de nem fog működni. Kellenek a fegyvereink, anélkül nincs értelme nekivágni, hisz nem tudunk harcolni. Nem jutunk ki a szobából sem, mert most már sokkal szigorúbban őriznek minket. És most nincs itt Damon, hogy mindenkit leüssön – mondtam, miközben testvérem köteleit bogoztam ki.
	– Meg kell próbálnunk! Nincs veszítenivalónk, nem? És Damon serege, már ha ő biztonságban elérte a partot, soha nem találja meg a hajónkat.
	Lenának sajnos igaza volt. Felmentőseregben valóban nem reménykedhettünk.
	– Rendben – egyeztem bele. Megbeszéltük, hogy mikor beadják a vacsorát, valahogy kiszökünk, aztán lesz ami lesz.
	Úgyhogy rengeteg időnk maradt. Mivel az elmúlt háromnegyed évben összvisz egyszer láttuk egymást, volt beszédtémánk. Meséltem neki Lawanról és Sellyről, ahogy az erdőben barangoltunk	...
	Egyszer, télen, kiraktak engem az erdő közepébe, hogy találjak vissza a táborba. Mondanom sem kell, hogy eltévedtem! Jéggé fagyva találtak rám, és azóta nem próbáloztak hasonló dolgokkal. Mikor megkérdeztem, ezt miért tették, vállat vontak: unatkoztak. Most komolyan!
	Máskor épp egy őzbakot üldöztünk az erdőben, szintén télen, amikor farkasok támadtak ránk. Voltak vagy tizen... Mindannyiunknál volt íj, úgyhogy könnyedén leszedtük őket. Az őzet már fújhattuk, de a farkashús sem volt rossz. 
	Ősszel érkeztem, így akkor még kint aludtunk a szabadban, de télre beköltöztünk a faházakba. Sellyvel és Lawannal megosztoztunk egy háromágyason, és bár Selly a vezetőnkkel is aludhatott volna, inkább a mi társaságunkat választotta. Ami azt illeti, jól megvoltunk. Esténként tüzet gyújtottunk, ha esett a hó, bent, ha nem, akkor a szabad ég alatt. Egy ideig csak néztük a tüzet, vagy Lawan és Selly énekelt. Aztán kitaláltunk egy játékot. Mindenkinek el kellett mondania, mit lát a tűzben.
	Én mindig ugyanazt láttam: egy szarvas vágtat a téli erdőben. Selly mindig mást vélt felfedezni, a kedvencem az volt, amikor sámántáncot látott. És el is táncolta nekünk.
	Éjszakánként pedig kísertetsztorikat meséltünk egymásnak. Ebben egyértelműen Lawan volt a legjobb. Vérfagyasztó hangon, szinte suttogva mesélt, félelmetesebbnél félelmetesebb történeteket. A legdurvábat elmeséltem Lenának is – majd' kiugrott a ruhájából ijedtében, mikor az őr behozta az ebédet:
	– Jópár éve történt – kezdtem. – Egy lány és a kishúga, egy két-három éves kisgyerek, egyedül maradtak otthon. Éjjel volt már, ám a szüleik még nem értek haza. A lány bement a szobájába, de nem tudott elaludni. Csoszogást hallott, vízcseppek csöpögését és remegve takarózott be még jobban. Azt hitte, ezzel megállíthatja azt a valamit, ami közeledik. Hirtelen lenyomódott a kilincs. Az ajtó nyikorogva nyílt ki, ám a lány nem látott senkit a közelben. A parketta megreccsent a közeledő léptek súly alatt, és a lány rettegve hunyta le a szemét. Mikor ismét kinyitotta, a húgát látta maga mellett. Hála az égnek, csak te vagy az!,  mondta. A kislány nem szólt semmit, de a nővére észrevette a kezében a kést. Mikor a szüleik hazaértek, a kislányt ott találták a nővére halott testére borulva. Kezében a késről még csöpögött a vér.
	– Ne!! Lara, ne fojtasd, könyörgöm, ez szörnyű! – Lena ugyanúgy reagált, mint én akkor. Selly persze annak idején csak kuncogott, és éjszaka az ágyam fölé hajolt egy késsel. Ő már ismerte a történetet. Én pedig, amikor felébredtem a zajra, akkorát sikoltottam, hogy a fél tábor felriadt. De megszokták már, hogy a mi faházunkból különös zajok szűrődnek ki.
	Volt olyan éjszaka is, amikor szellemidézést tartottunk. Persze, ebben is Lawan volt a mester... Sötétben ültünk egy asztal körül. Az asztalon egy papírlap hevert, és egy madártoll. Tintát nem raktunk ki, mesterem szerint a szellemeknek az nem kell. Valaki meglökhette az asztalt, de mivel semmit sem láttunk, nem tudtuk, melyikünk volt. És mikor pár perc múlva gyertyát gyújtottunk, a papíron piros tintával írt felirat látszott. Wenka vagyok. Egy halott hajnali. Ezután kérdéseket tettünk fel, és ő a papíron válaszolgatott nekünk. Nem csak ő jelent meg, volt ott halott tengerész, zsoldos, volt királyi szobalány, sőt, egyszer egy gőgös bárónő is megjelent.
	Nagyon jól szórakoztunk.
	Aztán egy nap Lawan annyira megbetegedett, hogy át kellett költöznie a betegeknek fenntartott házba. Így Sellyvel ketten maradtunk. Azt hiszem, ekkor lettünk igazán barátok.
	A szellemidézést felfüggesztettük, de Selly is remek rémmeséket tudott, így éjjel továbbra sem aludtam nyugodtan. Az ő történetei sokkal lányosabbak, de nem kevésbé ijesztőek voltak. Persze, mint minden korunkbeli lány, mi is sokat pletykáltunk, kihasználtuk, hogy nincs ott Lawan. Mivel mesterem nem kelhetett fel, Sellyvel töltöttem az egész napot. Megtanított pár egyszerű, hagyományos erdei étel elkészítésére, mutatott csapdákat, hogy azokkal vadásszak, bemutatott a Swengaljának, Gwendolinnak, egy hóbagolynak, és a lovának, Shilának. Mikor felvilágosítottam, hogy őt már ismerem, mert Lawan rajta tanított meg lovagolni, dühösen berontott a barátjához, és szerencsétlen betegnek addig ordított, amíg ki nem rángattam onnan.
	Sokat mesélt az emberek között töltött időről, mondta, hogy ott ismerte meg Gwent is. Mikor Lawan felépült, közösen tanítottuk őt az emberek trükkjeire, csapdáira, tűzgyújtási módszerére, stb. Élveztük, hogy végre mi mutatunk újat neki, és nem fordítva. Már tél vége felé járt, de volt még hó rendesen.
	Sokat szivattuk Lawant, de ő sem maradt veszteg. Pár barátját megkérte, hogy öltözzenek be, és "raboljanak el minket". Egyszer, mikor kettesben maradtunk Sellyvel, fekete alakok ugrottak ki a fák közül, és felkaptak minket. Berohantak velünk az erdőbe, és otthagytak. Selly ötlete volt, hogy álljunk bosszút. Megkérte Gwent, hogy vadásszon le egy patkányt, és mikor ott volt a hús, letépte a köpenyét. A patkányt belecsomagolta a ruhadarabba, és kirakta a hóba. Egy arra járó farkas pedig kiszagolta, és a szájába vette a köpennyel együtt – mi pedig a tábor felé kergettük a szerencsétlen négylábút. A világért nem eresztette volna el a zsákmányt, így, mikor
beért a táborba, a szétmarcangolt köpenyt a szájában tartotta. Lawan baromira megijedt, mi pedig, miután kiélveztük rémületének minden percét, előugrottunk a fák közül – sértetlenül.
	Mikor elmagyaráztuk neki a trükk lényegét, a fejét fogta, hogy hogy nem jött rá hamarabb. Hiszen a farkasok messzire kerülik a tábort a Swengálok miatt.
	Tavasszal, amikor visszaértünk a tanácsból, Selly kitörő örömmel fogadott minket. Alig pár napig voltunk távol, de ő már elég magányosnak érezte magát. Azt hiszem, ha én maradok ott, én is így éreztem volna.
	Mire véget ért a tél, valamennyire én is tudtam íjászkodni, így Lawan ügyködése végett több, mint elég íjászversenyen vettem részt. Ami azt illeti, nem is rossz eredménnyel. Többször lettem harmadik, sőt, egyszer még második is. Persze, Lawan tarolt a versenyeken, én meg egy kategóriába tartoztam vele. Mivel nem voltunk túl sokan gyerekek a táborban, ezért egy kategóriába öt korosztály tartozott. Esélyem sem volt jobb eredményre. De én elégedett voltam.
	Egyedül az bántott, hogy nem találtam meg a Swengalomat. De azt hiszem, ez többé nem probléma...
	Miután én befejeztem a mesélést, Lena jött.
***
	Lara rengeteget mesélt, és valahogy egyetlen történetén sem csodálkoztam. Igen, ő az a lány, aki bosszút áll a szivatásért, aki éjjelente kísertetmeséket hallgat. Ehhez képest én semmit sem csináltam az elmúlt háromnegyed évben.
	Miután berendezkedtem a sátramba, megállás nélkül edzettem Noyával. Volt, hogy az éjszaka közepén felkeltett, hogy akkor most megtanít sötétben küzdeni. Nagyon élveztem. Egyszer pedig kivitt az erdőbe, egy olya helyre, ahol a fák közt alig lehetett elmenni. És kardoztunk.
	Nagyon sokat tanultam tőle, és végig kedves volt hozzám. Minden kérdésemre válaszolt, a legnagyobb marhaságokra is. És a fontos kérdésekre is, mint például, mi lett volna, ha elmegyek azon az esős éjszakán a harttal.
	– Tudod, a hartok között is vannak – erre nincs jobb szó – árulók. És az egyikük, gondolom, kapott egy megbizatást, hogy hozzon el téged. Csak persze nem sikerült neki. Szerencsére.
	– És mi volt az a kék fénykör? Ami ide ,,repített"?
	– Huhh... Jó, szóval, a vezetőknek a szokásosnál nagyobb hatalma van. Hogyha mind az öten összegyűlnek, és mondanak, vagy tesznek valamit (ezt nem tudom pontosan), akkor létre tudnak hozni bizonyos energia-köröket. Ezek igazából színtiszta energiából vannak, és, bár nem tudom pontosan, hogyan működnek, távoli helyekre repítik az embert. Attól függően, hogy hova megy, változik a kör színe. Na már most, ez rengeteg energiába kerül, a vezetők teljesen kimerülnek tőle, de a legnagyobb akadály, hogy a vezetők nem gyakran kerülnek össze. Vannak köztük, akik szívből gyűlölik egymást, és őket nem könnyű csapatmunkára fogni. De igazából a probléma az az, hogy az emberek vezetője a saját királyuk. Természetesen nem a mostani uralkodó, hanem a törvényes. És a herceg szökésben van. Egyetlen egyszer sikerült a háború óta megtalálnunk. Tudod, a bátyád jóvoltából. Akkor érkeztél te ide, abban a körben a trónörökös ereje is benne volt. Aztán megint eltűnt, elhurcolták, elszökött, senki sem tudja.
	Lara tágra nyílt szemmel hallgatta a magyarázatot.
	– Amikor ezekre én kérdeztem rá, nem mondtak egy szót sem. Illetve, amikor az erdei lény felbukkanását meséltem, megmérték a lázamat. Nem hittek nekem.
	Hát, igen... Noya nagyon őszinte volt velem. Mintha a nővérem lett volna.
	Egyébként mi is csináltunk ilyen, tűz – ki mit lát benne? féle játékot. Én mindig egy várost láttam. Egy kihalt, óriási várost. Olyat, ahol az utcán végigpörgeti az őszi leveleket a szél, újságpapír szorul az eresz alá, kidőlt fák teszik járhatatlanná az utakat. Noya sokkal jobb volt, ő mindig mást látott, néha madarakat az erdőben, máskor halakat a folyóban.
	Noya tanított meg sütni-főzni, már a hartok ételeit illetően. Na, már most, a hartok csak nagyon ritkán esznek húst, de nagyon finom receptjeik vannak.
	Voltak napok, amikor idegenek érkeztek a táborba, híreket hoztak, vagy súlyosan megsebesültek. Az ellenség az egész környéket teleszórta csapdákkal, amik levágták az ember lábát, vagy megfojtották a szerencsétlent. Ezek az idegenek főként emberek voltak, de egy-egy hajnali, vagy ksetre is akadt. Az erdei lények csak híreket hoztak, ők jobban ismerték az erdőket, nem léptek bele a csapdákba.
	Ilyenkor mindenki a betegek mellett sürgölődött, többek közt Noya és én is. Egyszer még nekem is segítenem kellett, mert egy emberekből álló csapat belegyalogolt egy sor csapdába. Egy nyolcéves kisfiút láttam el, és mikor befejeztem a munkát, nagyon büszke voltam magamra. Szegény srácnak a karja, könyöktől lefelé teljesen tönkrement. Szögesdrót. Letépte a húst a csontról.
	Miután elláttam a sebet, elrohantam a bokrok mögé hányni egyet. Nekem kellett megszabadítanom a fiú karját a használhatatlan, szétroncsolódott részektől. Szerencsém volt, hogy a fiú idegei a kérdéses helyen már teljesen elhaltak, így ő nem érzett semmit.
	Ezután az eset után egyre gyakrabban mentünk ki a környékre a csapdákat hatástalanítani, és egyre több hart is megsebesült. Nekem csak egy-egy vágást sikerült összeszednem. Hatalmas szerencsém volt.
	A tél végére egészen megedződtem – testileg-lelkileg. Anya halála után már csak az edzésnek éltem, s egyre jobb lettem. Már nem ziháltam úgy a menetek végén, és, bár Noyát nem sikerült legyőznöm, egyre közelebb jutottam hozzá. Sokszor volt az, hogy Noyának valami dolga akadt, akkor egyedül gyakoroltam a bábukon.
	Szúr, csap, csavar, szúr. Szúr, csap, csavar, szúr. A kardom nem jelentett már plussz súlyt, úgyhogy fáradhatatlanul beleztem ki az avarból készült bábukat. Nem volt nehéz, csak utána újakat kellett készíteni. Egyre több és több időt töltöttem az arnénában. Egyszer-egyszer csatlakozott hozzám az a lány is, akit annak idején, a versenyben legyőztem. Csak akkor jöttem rá, mennyit fejlődtem. Nem okozott problémát, hogy nagyobb nálam. Én fürgébb voltam.
	Noya jó munkát végzett: megerősödtem, és az önbizalmam is megnőtt. Mesterem néha megállt az edzés közepén, rámnézett, és azt mondta: Igazi harcos. Még szoknyában is képes úgy küzdeni, mint egy oroszlán. Én meg csak nevettem, egészen addig, amíg egyszer a patak mellett nem küzdöttünk, és meg nem láttam magam a víz tükrében. A szoknyám röpködött a lábam körül, kezemben a kard csupán elmosódott, ezüstös villanás volt, barna hajam az arcomba hullott, nyakamban táncolt a medálom.
	Igazi harcos. Noya nem is tudta, ez mennyit jelent nekem.
	Azóta persze sok idő eltelt, és most, a fogságban nem éreztem magam igazi harcosnak. Mire Larával észbe kaptunk, már el is repünt a délelőtt, és bedobták nekünk az ebédet. Ezt a lehetőséget a szökésre elszalasztottuk.
	De ennél sokkal jobb alkalom kínálkozott a délután folyamán... A kivégzésünk.
	Felvezettek bennünket a fedélzetre. Ott már az egész hadsereg ott volt, szinte kivétel nélkül mindenki valamilyen kötéssel érkezett. Félkörben álltak, minket beraktak a közepére. Egy pallót hoztak, s Susan elárulta nekünk, hogy mi szépen a vízbe fogunk sétálni. Aztán pedig, biztos, ami biztos módon lelőnek minket. Hogy ezt miért nem fordítva csinálják, az számomra rejtély volt, de örültem a váratlan fordulatnak.
	– Ezek szórakozni akarnak rajtunk? Vagy valamiféle versenyt rendeztek a tiszteletünkre? Rohadtul elegem van. – Lara egy kicsit dühös lett. Neki hamarabb leesett, hogy mit is akarnak.
	Erre persze én is mérges lettem. Jó, tényleg jól jött ez az egész, de olyan megalázó volt tudni, hogy csak ennyit néznek ki belőlünk.
	Azt hitték, nem tudunk megszökni. Na, majd meglátjuk! Aztán, amikor a pallóra léptem, kissé elbizonytalanodtam. Ugyanis öszekötötték a kezünket, lábunkat. Egész szorosan. Ráadásul a kezünket a hátunk mögé. Perryt és Waltert kerestem a tömegben, hátha ők tehetnek valamit. De nem láttam őket.
	Lassan végigsétáltunk a pallón. Most már látszott, hogy gúnyt űznek belőlünk, mert a fegyvereinket odaadták. Nekem felcsatolták az övemet, a kardommal együtt, Lara hátára pedig az íja, egy vízálló zsákban, és a tegze került. Nyílvesszőt azért nem adtak neki. Nekem viszont a vállamra ültették Démont.
	Aztán az érzés, hogy egy lándzsával noszogatnak előre, majd egy lépés, és hidegzuhany. Valaki sikoltott, lehet, hogy én voltam. Nem erre figyeltem. Mikor beleérkeztünk a vízbe, Lara már szarvas-alakban volt, nekem pedig sikerült a kezemet kiszabadítanom. Mégsem kötötték túl szorosra azokat a köteleket. Démon pedig már ég elröpült.
	Lara hozzámúszott, s én belekapaszkodtam a nyakába. Gyorsan elkezdett távolodni, de a katonák már felocsúdtak a döbbenetükből, amit Lara átváltozása okozott, s elkezdtek lőni ránk.
	Nyílvesszők és dobókések fütyültek el a fülünk mellett, s csapódtak a vízbe. Szerencsére egy sem talált el minket. Aztán lassan lemaradoztak a lövedékek. Lőtávolon kívülre kerültünk. Démon ott körözött a fejünk fölött, ő inkább a fegyverek hatósugarán kívül várt be minket.
	Kicsit megpihentünk, és én felmásztam Lara hátára. Ő csak nevetett, majd visszaváltozott emberré. És füttyentett egyet. Pár másodperc múlva ott volt Kolam. Az igazi. Larával felültünk a hátára, s ő elkezdtett tempózni. Így legalább volt időm kardommal szétvágni a köteleimet. Sajnos, a testvérem állítása szerint, Kolam hamar fáradni kezdett. Ekkor jöttek a delfinek. Egy egész raj közeledett felénk, és könnyedén belementek, hogy kivigyenek minket a partra.
	Lara érzelmes búcsút vett Kolamtól, majd felszálltunk újdonsült hátasainkra. Démon a vállamra ült, én pedig kényelmesen elhelyezkedtem a delfinem hátán.
	Ők nekiindultak a tengernek, s lassan eltűntünk az aranyló naplementében.
***
EPILÓGUS
	A fák közt erdei lények, fartok és emberek mozogtak. Egy-egy ksetre és hajnali is felbukkant, ám ők csak páran voltak. Két hónap telt el a szökésünk óta. Nem volt könnyű összetoborozni ezt a maroknyi sereget, de végül is sikerült. Hárman álltunk egymás mellett, a dombon. A vezetők alattunk tárgyaltak. Eddig Damon is köztük volt, de elege lett.
	Lena sötétpej lován, Ébenen ült, tekintete magabiztossággal vegyes félelmet sugárzott. Mellette Damon állt, hófehér ménje szilajan csapkodta a fejét. Igazi csataló, jutott eszembe. Én természetesen Kolam hátáról néztem a készülődést. Hiányzott mellőlem Lawan. Mióta elfogtak, nem volt alkalmunk beszélgetni. Engem beszippantottak az előkészületek, ő pedig kitartott az elvei mellett.
	Mikor Lenával partot értünk, a szívbajt hoztuk pár halászra. Ők elkísértek minket haza, az erdei lények erdejének szélére. Onnan már simán eltaláltunk a táborig. Gyorsan haladtunk, mert nekem ott volt Kolam, és Lena is meggyőzött egy-egy négylábút, hogy vigye el őt egy darabon. Azt mondta, nem örül, hogy ilyen szívességet kell kérnie tőlük.
	Sera Lenát is jó szívvel fogadta, ám ő egy nap után továbbállt. A hartokhoz igyekezett. Aztán, egy héttel az érkezésünk után, beállított Damon és Lena. Damont óriási üdvrivalgással fogadták. Engem megölelt, Serával kezet fogott. Elmondta, hogy eddig a hartoknál volt, szervezték a rajtaütést. Mielőtt továbbment volna, mindent megköszönt, és azt mondta, soha nem felejti el nekem, amit tettem. Lawanra pillantottam, és elöntött a szomorúság. Ő is tudott a fogságunkról, de nem jött oda hozzám. Bezzeg Selly a nyakamba borult. Ő mondta azt is, hogy szerinte hiányoztam Lawannak, de a fiú tekintetéből ítélve ezt nem tartottam túl valószínűnek.
	Most pedig már bántam, hogy nem mentem oda hozzá, hogy elköszönjek tőle. Lehet, hogy vissza se térek oda, lehet, hogy elesek ebben a csatában. Lassan úgy látszott, minden eldőlt a vezetők közt. Odalent minha Law fekete, rendezetlen haját pillantottam volna meg, és nagyot bobbant a szívem. De aztán elhessegettem magamtól a gondolatot. Ő nem lehet itt.
	Mintha csak meg akarna cáfolni, Lawan lépett mellém. Arcán féloldalas mosoly, fekete ingét és farmerét az út pora lepte be. Közelebb léptetett nagyra nőtt párducán, s megállt mellettem. Ez tényleg ő? Tényleg szembement volna értem az elveivel? Azaz hát... miattam jött ide?
	Leszállt hátasáról, és felém lépett. Én is lecsusszantam Kolamról, és egy darabig csak néztem Lawant, úgy, mint aki szellemet lát. Lassan kinyújtottam a kezem és megérintettem az arcát. Kérdőn felvonta a szemöldökét. Mikor megbizonyosodtam róla, hogy nem szellem, a nyakába borultam.
	Átkarolt, úgy mintha félne, hogy összetörök. Szívemből óriási sóhaj szakadt fel, egész testemben beleremegtem a megkönnyebbülésbe. Még egy darabig nem engedtem volna el Lawant, de ő finoman lefejtette kezemet a nyakáról. Kérdésemre, hogy hogy került ide, csak annyit mondott:
	– Ha én nem vagyok itt, ki véd meg téged, kicsim?
***
	Mikor partot értek a delfinjeink, még nem is sejtettem, hogy nem is olyan sokára harcba indulunk. Amikor az erdei lényekhez értünk, már valamit kezdtem gyanítani, úgyhogy hamar tovább mentem a hartok erdejébe. Könnyedén odataláltam, és ott tárt karokkal fogadtak. Főleg Damon. Úgy megszorított, hogy nem kaptam levegőt, de nem érdekelt. Csak öleltem, mintha félnék, hogy ha elengedem, eltűnik.
	Sok időt töltöttünk együtt, de sajnos főleg a közeledő összecsapással kellett foglalkoznunk. Viszont vele mehettem a toborzó körútjára, mint testőr, és mint tanácsadó. Nagyon jól éreztük magunkat, én legalább is biztosan. Aztán, amikor elérkeztünk az erdei lényekhez, és megölelte Larát, elfogott az irigység. De nem csak engem. Lawan is elég rondán meredt Damora. Emésztette a féltékenység.
	Most, a csata előtt Damonnak el kellet mennie a megbeszélésre. Fél óra múlva nem bírta tovább, és visszajött hozzánk. Azt mondta, elege lett. Meg tudtam érteni; nehéz lehet egész nap katonai parancsokat osztogatni. Persze, ő az egyik legjobb stratégánk, és ő az egyetlen, aki királyi képzést kapott. De ő is csak épp felnőtt!
	Aztán megérkezett Lawan. Pont ugyan az a ruha volt rajta, mint álmomban, csak kissé porosabb változatban. Ahogy elnéztem Larát és őt, ahogy ölelkeznek, eszembe jutott Damon. Felé fordultam, s ő a szokásos ragyogó mosolyával nyugtázta felé irányuló figyelmem.
	– Látom, megérkezett Lara barátja is... Hogy is hívják?
	– Lawan – néztem vissza a testvéremékre. Lawan épp valami nagyon bensőségeset mondhatott Larának, mert ő elpirult. – Összeillenek, nem?
	Még mielőtt Damon válaszolhatott volna, éles kürtszó hasította át a levegőt. Megkezdődött a támadás.
	– Vigyázz magadra! – Épp, mint legutóbb, mikor életveszélyben voltunk, most is megölelt. Azt hiszem, ezt meg tudnám szokni.
